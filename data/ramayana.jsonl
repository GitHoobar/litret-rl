{"quote": "tapaḥsvādhyāyanirataṃ tapasvī vāgvidāṃ varam nāradaṃ paripapraccha vālmīkir munipuṃgavam", "category": "Epic, Ramayana", "book": "Ramayana", "position": "Kanda 1, Sarga 001, Verse 001"}
{"quote": "ko nv asmin sāmprataṃ loke guṇavān kaś ca vīryavān dharmajñaś ca kṛtajñaś ca satyavākyo dṛḍhavrataḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 002"}
{"quote": "cāritreṇa ca ko yuktaḥ sarvabhūteṣu ko hitaḥ vidvān kaḥ kaḥ samarthaś ca kaś caikapriyadarśanaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 003"}
{"quote": "ātmavān ko jitakrodho dyutimān ko 'nasūyakaḥ kasya bibhyati devāś ca jātaroṣasya saṃyuge", "category": "Epic, Ramayana", "book": "Ramayana", "position": "Kanda 1, Sarga 001, Verse 004"}
{"quote": "etad icchāmy ahaṃ śrotuṃ paraṃ kautūhalaṃ hi me maharṣe tvaṃ samartho 'si jñātum evaṃvidhaṃ naram", "category": "Epic, Ramayana", "book": "Ramayana", "position": "Kanda 1, Sarga 001, Verse 005"}
{"quote": "śrutvā caitat trilokajño vālmīker nārado vacaḥ śrūyatām iti cāmantrya prahṛṣṭo vākyam abravīt", "category": "Epic, Ramayana", "book": "Ramayana", "position": "Kanda 1, Sarga 001, Verse 006"}
{"quote": "bahavo durlabhāś caiva ye tvayā kīrtitā guṇāḥ mune vakṣyāmy ahaṃ buddhvā tair yuktaḥ śrūyatāṃ naraḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 007"}
{"quote": "ikṣvākuvaṃśaprabhavo rāmo nāma janaiḥ śrutaḥ niyatātmā mahāvīryo dyutimān dhṛtimān vaśī", "category": "Epic, Ramayana", "book": "Ramayana", "position": "Kanda 1, Sarga 001, Verse 008"}
{"quote": "buddhimān nītimān vāgmī śrīmāñ śatrunibarhaṇaḥ vipulāṃso mahābāhuḥ kambugrīvo mahāhanuḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 009"}
{"quote": "mahorasko maheṣvāso gūḍhajatrur ariṃdamaḥ ājānubāhuḥ suśirāḥ sulalāṭaḥ suvikramaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 010"}
{"quote": "samaḥ samavibhaktāṅgaḥ snigdhavarṇaḥ pratāpavān pīnavakṣā viśālākṣo lakṣmīvāñ śubhalakṣaṇaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 011"}
{"quote": "dharmajñaḥ satyasaṃdhaś ca prajānāṃ ca hite rataḥ yaśasvī jñānasaṃpannaḥ śucir vaśyaḥ samādhimān", "category": "Epic, Ramayana", "book": "Ramayana", "position": "Kanda 1, Sarga 001, Verse 012"}
{"quote": "rakṣitā jīvalokasya dharmasya parirakṣitā vedavedāṅgatattvajño dhanurvede ca niṣṭhitaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 013"}
{"quote": "sarvaśāstrārthatattvajña smṛtimān pratibhānavān sarvalokapriyaḥ sādhur adīnātmā vicakṣaṇaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 014"}
{"quote": "sarvadābhigataḥ sadbhiḥ samudra iva sindhubhiḥ āryaḥ sarvasamaś caiva sadaikapriyadarśanaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 015"}
{"quote": "sa ca sarvaguṇopetaḥ kausalyānandavardhanaḥ samudra iva gāmbhīrye dhairyeṇa himavān iva", "category": "Epic, Ramayana", "book": "Ramayana", "position": "Kanda 1, Sarga 001, Verse 016"}
{"quote": "viṣṇunā sadṛśo vīrye somavat priyadarśanaḥ kālāgnisadṛśaḥ krodhe kṣamayā pṛthivīsamaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 017"}
{"quote": "dhanadena samas tyāge satye dharma ivāparaḥ tam evaṃguṇasaṃpannaṃ rāmaṃ satyaparākramam", "category": "Epic, Ramayana", "book": "Ramayana", "position": "Kanda 1, Sarga 001, Verse 018"}
{"quote": "jyeṣṭhaṃ śreṣṭhaguṇair yuktaṃ priyaṃ daśarathaḥ sutam yauvarājyena saṃyoktum aicchat prītyā mahīpatiḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 019"}
{"quote": "tasyābhiṣekasaṃbhārān dṛṣṭvā bhāryātha kaikayī pūrvaṃ dattavarā devī varam enam ayācata vivāsanaṃ ca rāmasya bharatasyābhiṣecanam", "category": "Epic, Ramayana", "book": "Ramayana", "position": "Kanda 1, Sarga 001, Verse 020"}
{"quote": "sa satyavacanād rājā dharmapāśena saṃyataḥ vivāsayām āsa sutaṃ rāmaṃ daśarathaḥ priyam", "category": "Epic, Ramayana", "book": "Ramayana", "position": "Kanda 1, Sarga 001, Verse 021"}
{"quote": "sa jagāma vanaṃ vīraḥ pratijñām anupālayan pitur vacananirdeśāt kaikeyyāḥ priyakāraṇāt", "category": "Epic, Ramayana", "book": "Ramayana", "position": "Kanda 1, Sarga 001, Verse 022"}
{"quote": "taṃ vrajantaṃ priyo bhrātā lakṣmaṇo 'nujagāma ha snehād vinayasaṃpannaḥ sumitrānandavardhanaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 023"}
{"quote": "sarvalakṣaṇasaṃpannā nārīṇām uttamā vadhūḥ sītāpy anugatā rāmaṃ śaśinaṃ rohiṇī yathā", "category": "Epic, Ramayana", "book": "Ramayana", "position": "Kanda 1, Sarga 001, Verse 024"}
{"quote": "paurair anugato dūraṃ pitrā daśarathena ca śṛṅgaverapure sūtaṃ gaṅgākūle vyasarjayat", "category": "Epic, Ramayana", "book": "Ramayana", "position": "Kanda 1, Sarga 001, Verse 025"}
{"quote": "te vanena vanaṃ gatvā nadīs tīrtvā bahūdakāḥ citrakūṭam anuprāpya bharadvājasya śāsanāt", "category": "Epic, Ramayana", "book": "Ramayana", "position": "Kanda 1, Sarga 001, Verse 026"}
{"quote": "ramyam āvasathaṃ kṛtvā ramamāṇā vane trayaḥ devagandharvasaṃkāśās tatra te nyavasan sukham", "category": "Epic, Ramayana", "book": "Ramayana", "position": "Kanda 1, Sarga 001, Verse 027"}
{"quote": "citrakūṭaṃ gate rāme putraśokāturas tadā rājā daśarathaḥ svargaṃ jagāma vilapan sutam", "category": "Epic, Ramayana", "book": "Ramayana", "position": "Kanda 1, Sarga 001, Verse 028"}
{"quote": "mṛte tu tasmin bharato vasiṣṭhapramukhair dvijaiḥ niyujyamāno rājyāya naicchad rājyaṃ mahābalaḥ sa jagāma vanaṃ vīro rāmapādaprasādakaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 029"}
{"quote": "pāduke cāsya rājyāya nyāsaṃ dattvā punaḥ punaḥ nivartayām āsa tato bharataṃ bharatāgrajaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 030"}
{"quote": "sa kāmam anavāpyaiva rāmapādāv upaspṛśan nandigrāme 'karod rājyaṃ rāmāgamanakāṅkṣayā", "category": "Epic, Ramayana", "book": "Ramayana", "position": "Kanda 1, Sarga 001, Verse 031"}
{"quote": "rāmas tu punar ālakṣya nāgarasya janasya ca tatrāgamanam ekāgre daṇḍakān praviveśa ha", "category": "Epic, Ramayana", "book": "Ramayana", "position": "Kanda 1, Sarga 001, Verse 032"}
{"quote": "virādhaṃ rākṣasaṃ hatvā śarabhaṅgaṃ dadarśa ha sutīkṣṇaṃ cāpy agastyaṃ ca agastya bhrātaraṃ tathā", "category": "Epic, Ramayana", "book": "Ramayana", "position": "Kanda 1, Sarga 001, Verse 033"}
{"quote": "agastyavacanāc caiva jagrāhaindraṃ śarāsanam khaḍgaṃ ca paramaprītas tūṇī cākṣayasāyakau", "category": "Epic, Ramayana", "book": "Ramayana", "position": "Kanda 1, Sarga 001, Verse 034"}
{"quote": "vasatas tasya rāmasya vane vanacaraiḥ saha ṛṣayo 'bhyāgaman sarve vadhāyāsurarakṣasām", "category": "Epic, Ramayana", "book": "Ramayana", "position": "Kanda 1, Sarga 001, Verse 035"}
{"quote": "tena tatraiva vasatā janasthānanivāsinī virūpitā śūrpaṇakhā rākṣasī kāmarūpiṇī", "category": "Epic, Ramayana", "book": "Ramayana", "position": "Kanda 1, Sarga 001, Verse 036"}
{"quote": "tataḥ śūrpaṇakhāvākyād udyuktān sarvarākṣasān kharaṃ triśirasaṃ caiva dūṣaṇaṃ caiva rākṣasaṃ", "category": "Epic, Ramayana", "book": "Ramayana", "position": "Kanda 1, Sarga 001, Verse 037"}
{"quote": "nijaghāna raṇe rāmas teṣāṃ caiva padānugān rakṣasāṃ nihatāny āsan sahasrāṇi caturdaśa", "category": "Epic, Ramayana", "book": "Ramayana", "position": "Kanda 1, Sarga 001, Verse 038"}
{"quote": "tato jñātivadhaṃ śrutvā rāvaṇaḥ krodhamūrchitaḥ sahāyaṃ varayām āsa mārīcaṃ nāma rākṣasaṃ", "category": "Epic, Ramayana", "book": "Ramayana", "position": "Kanda 1, Sarga 001, Verse 039"}
{"quote": "vāryamāṇaḥ subahuśo mārīcena sa rāvaṇaḥ na virodho balavatā kṣamo rāvaṇa tena te", "category": "Epic, Ramayana", "book": "Ramayana", "position": "Kanda 1, Sarga 001, Verse 040"}
{"quote": "anādṛtya tu tad vākyaṃ rāvaṇaḥ kālacoditaḥ jagāma sahamārīcas tasyāśramapadaṃ tadā", "category": "Epic, Ramayana", "book": "Ramayana", "position": "Kanda 1, Sarga 001, Verse 041"}
{"quote": "tena māyāvinā dūram apavāhya nṛpātmajau jahāra bhāryāṃ rāmasya gṛdhraṃ hatvā jaṭāyuṣam", "category": "Epic, Ramayana", "book": "Ramayana", "position": "Kanda 1, Sarga 001, Verse 042"}
{"quote": "gṛdhraṃ ca nihataṃ dṛṣṭvā hṛtāṃ śrutvā ca maithilīm rāghavaḥ śokasaṃtapto vilalāpākulendriyaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 043"}
{"quote": "tatas tenaiva śokena gṛdhraṃ dagdhvā jaṭāyuṣam mārgamāṇo vane sītāṃ rākṣasaṃ saṃdadarśa ha", "category": "Epic, Ramayana", "book": "Ramayana", "position": "Kanda 1, Sarga 001, Verse 044"}
{"quote": "kabandhaṃ nāma rūpeṇa vikṛtaṃ ghoradarśanam taṃ nihatya mahābāhur dadāha svargataś ca saḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 045"}
{"quote": "sa cāsya kathayām āsa śabarīṃ dharmacāriṇīm śramaṇīṃ dharmanipuṇām abhigaccheti rāghava so 'bhyagacchan mahātejāḥ śabarīṃ śatrusūdanaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 046"}
{"quote": "śabaryā pūjitaḥ samyag rāmo daśarathātmajaḥ pampātīre hanumatā saṃgato vānareṇa ha", "category": "Epic, Ramayana", "book": "Ramayana", "position": "Kanda 1, Sarga 001, Verse 047"}
{"quote": "hanumadvacanāc caiva sugrīveṇa samāgataḥ sugrīvāya ca tat sarvaṃ śaṃsad rāmo mahābalaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 048"}
{"quote": "tato vānararājena vairānukathanaṃ prati rāmāyāveditaṃ sarvaṃ praṇayād duḥkhitena ca vālinaś ca balaṃ tatra kathayām āsa vānaraḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 049"}
{"quote": "pratijñātaṃ ca rāmeṇa tadā vālivadhaṃ prati sugrīvaḥ śaṅkitaś cāsīn nityaṃ vīryeṇa rāghave", "category": "Epic, Ramayana", "book": "Ramayana", "position": "Kanda 1, Sarga 001, Verse 050"}
{"quote": "rāghavaḥ pratyayārthaṃ tu dundubheḥ kāyam uttamam pādāṅguṣṭhena cikṣepa saṃpūrṇaṃ daśayojanam", "category": "Epic, Ramayana", "book": "Ramayana", "position": "Kanda 1, Sarga 001, Verse 051"}
{"quote": "bibheda ca punaḥ sālān saptaikena maheṣuṇā giriṃ rasātalaṃ caiva janayan pratyayaṃ tadā", "category": "Epic, Ramayana", "book": "Ramayana", "position": "Kanda 1, Sarga 001, Verse 052"}
{"quote": "tataḥ prītamanās tena viśvastaḥ sa mahākapiḥ kiṣkindhāṃ rāmasahito jagāma ca guhāṃ tadā", "category": "Epic, Ramayana", "book": "Ramayana", "position": "Kanda 1, Sarga 001, Verse 053"}
{"quote": "tato 'garjad dharivaraḥ sugrīvo hemapiṅgalaḥ tena nādena mahatā nirjagāma harīśvaraḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 054"}
{"quote": "tataḥ sugrīvavacanād dhatvā vālinam āhave sugrīvam eva tad rājye rāghavaḥ pratyapādayat", "category": "Epic, Ramayana", "book": "Ramayana", "position": "Kanda 1, Sarga 001, Verse 055"}
{"quote": "sa ca sarvān samānīya vānarān vānararṣabhaḥ diśaḥ prasthāpayām āsa didṛkṣur janakātmajām", "category": "Epic, Ramayana", "book": "Ramayana", "position": "Kanda 1, Sarga 001, Verse 056"}
{"quote": "tato gṛdhrasya vacanāt saṃpāter hanumān balī śatayojanavistīrṇaṃ pupluve lavaṇārṇavam", "category": "Epic, Ramayana", "book": "Ramayana", "position": "Kanda 1, Sarga 001, Verse 057"}
{"quote": "tatra laṅkāṃ samāsādya purīṃ rāvaṇapālitām dadarśa sītāṃ dhyāyantīm aśokavanikāṃ gatām", "category": "Epic, Ramayana", "book": "Ramayana", "position": "Kanda 1, Sarga 001, Verse 058"}
{"quote": "nivedayitvābhijñānaṃ pravṛttiṃ ca nivedya ca samāśvāsya ca vaidehīṃ mardayām āsa toraṇam", "category": "Epic, Ramayana", "book": "Ramayana", "position": "Kanda 1, Sarga 001, Verse 059"}
{"quote": "pañca senāgragān hatvā sapta mantrisutān api śūram akṣaṃ ca niṣpiṣya grahaṇaṃ samupāgamat", "category": "Epic, Ramayana", "book": "Ramayana", "position": "Kanda 1, Sarga 001, Verse 060"}
{"quote": "astreṇonmuham ātmānaṃ jñātvā paitāmahād varāt marṣayan rākṣasān vīro yantriṇas tān yadṛcchayā", "category": "Epic, Ramayana", "book": "Ramayana", "position": "Kanda 1, Sarga 001, Verse 061"}
{"quote": "tato dagdhvā purīṃ laṅkām ṛte sītāṃ ca maithilīm rāmāya priyam ākhyātuṃ punar āyān mahākapiḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 062"}
{"quote": "so 'bhigamya mahātmānaṃ kṛtvā rāmaṃ pradakṣiṇam nyavedayad ameyātmā dṛṣṭā sīteti tattvataḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 063"}
{"quote": "tataḥ sugrīvasahito gatvā tīraṃ mahodadheḥ samudraṃ kṣobhayām āsa śarair ādityasaṃnibhaiḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 064"}
{"quote": "darśayām āsa cātmānaṃ samudraḥ saritāṃ patiḥ samudravacanāc caiva nalaṃ setum akārayat", "category": "Epic, Ramayana", "book": "Ramayana", "position": "Kanda 1, Sarga 001, Verse 065"}
{"quote": "tena gatvā purīṃ laṅkāṃ hatvā rāvaṇam āhave abhyaṣiñcat sa laṅkāyāṃ rākṣasendraṃ vibhīṣaṇam", "category": "Epic, Ramayana", "book": "Ramayana", "position": "Kanda 1, Sarga 001, Verse 066"}
{"quote": "karmaṇā tena mahatā trailokyaṃ sacarācaram sadevarṣigaṇaṃ tuṣṭaṃ rāghavasya mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 067"}
{"quote": "tathā paramasaṃtuṣṭaiḥ pūjitaḥ sarvadaivataiḥ kṛtakṛtyas tadā rāmo vijvaraḥ pramumoda ha", "category": "Epic, Ramayana", "book": "Ramayana", "position": "Kanda 1, Sarga 001, Verse 068"}
{"quote": "devatābhyo varān prāpya samutthāpya ca vānarān puṣpakaṃ tat samāruhya nandigrāmaṃ yayau tadā", "category": "Epic, Ramayana", "book": "Ramayana", "position": "Kanda 1, Sarga 001, Verse 069"}
{"quote": "nandigrāme jaṭāṃ hitvā bhrātṛbhiḥ sahito 'naghaḥ rāmaḥ sītām anuprāpya rājyaṃ punar avāptavān", "category": "Epic, Ramayana", "book": "Ramayana", "position": "Kanda 1, Sarga 001, Verse 070"}
{"quote": "prahṛṣṭamudito lokas tuṣṭaḥ puṣṭaḥ sudhārmikaḥ nirāyamo arogaś ca durbhikṣabhayavarjitaḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 071"}
{"quote": "na putramaraṇaṃ ke cid drakṣyanti puruṣāḥ kva cit nāryaś cāvidhavā nityaṃ bhaviṣyanti pativratāḥ", "category": "Epic, Ramayana", "book": "Ramayana", "position": "Kanda 1, Sarga 001, Verse 072"}
{"quote": "na vātajaṃ bhayaṃ kiṃ cin nāpsu majjanti jantavaḥ na cāgrijaṃ bhayaṃ kiṃ cid yathā kṛtayuge tathā", "category": "Epic, Ramayana", "book": "Ramayana", "position": "Kanda 1, Sarga 001, Verse 073"}
{"quote": "aśvamedhaśatair iṣṭvā tathā bahusuvarṇakaiḥ gavāṃ koṭyayutaṃ dattvā vidvadbhyo vidhipūrvakam", "category": "Epic, Ramayana", "book": "Ramayana", "position": "Kanda 1, Sarga 001, Verse 074"}
{"quote": "rājavaṃśāñ śataguṇān sthāpayiṣyati rāghavaḥ cāturvarṇyaṃ ca loke 'smin sve sve dharme niyokṣyati", "category": "Epic, Ramayana", "book": "Ramayana", "position": "Kanda 1, Sarga 001, Verse 075"}
{"quote": "daśavarṣasahasrāṇi daśavarṣaśatāni ca rāmo rājyam upāsitvā brahmalokaṃ gamiṣyati", "category": "Epic, Ramayana", "book": "Ramayana", "position": "Kanda 1, Sarga 001, Verse 076"}
{"quote": "idaṃ pavitraṃ pāpaghnaṃ puṇyaṃ vedaiś ca saṃmitam yaḥ paṭhed rāmacaritaṃ sarvapāpaiḥ pramucyate", "category": "Epic, Ramayana", "book": "Ramayana", "position": "Kanda 1, Sarga 001, Verse 077"}
{"quote": "etad ākhyānam āyuṣyaṃ paṭhan rāmāyaṇaṃ naraḥ saputrapautraḥ sagaṇaḥ pretya svarge mahīyate", "category": "Epic, Ramayana", "book": "Ramayana", "position": "Kanda 1, Sarga 001, Verse 078"}
{"quote": "paṭhan dvijo vāgṛṣabhatvam īyāt syāt kṣatriyo bhūmipatitvam īyāt vaṇigjanaḥ paṇyaphalatvam īyāj janaś ca śūdro 'pi mahattvam īyāt", "category": "Epic, Ramayana", "book": "Ramayana", "position": "Kanda 1, Sarga 001, Verse 079"}
{"quote": "nāradasya tu tad vākyaṃ śrutvā vākyaviśāradaḥ pūjayām āsa dharmātmā sahaśiṣyo mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 001"}
{"quote": "yathāvat pūjitas tena devarṣir nāradas tadā āpṛṣṭvaivābhyanujñātaḥ sa jagāma vihāyasaṃ", "category": "Epic, Ramayana", "book": "Ramayana", "position": "Kanda 1, Sarga 002, Verse 002"}
{"quote": "sa muhūrtaṃ gate tasmin devalokaṃ munis tadā jagāma tamasātīraṃ jāhnavyās tv avidūrataḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 003"}
{"quote": "sa tu tīraṃ samāsādya tamasāyā mahāmuniḥ śiṣyam āha sthitaṃ pārśve dṛṣṭvā tīrtham akardamam", "category": "Epic, Ramayana", "book": "Ramayana", "position": "Kanda 1, Sarga 002, Verse 004"}
{"quote": "akardamam idaṃ tīrthaṃ bharadvāja niśāmaya ramaṇīyaṃ prasannāmbu sanmanuṣyamano yathā", "category": "Epic, Ramayana", "book": "Ramayana", "position": "Kanda 1, Sarga 002, Verse 005"}
{"quote": "nyasyatāṃ kalaśas tāta dīyatāṃ valkalaṃ mama idam evāvagāhiṣye tamasātīrtham uttamam", "category": "Epic, Ramayana", "book": "Ramayana", "position": "Kanda 1, Sarga 002, Verse 006"}
{"quote": "evam ukto bharadvājo vālmīkena mahātmanā prāyacchata munes tasya valkalaṃ niyato guroḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 007"}
{"quote": "sa śiṣyahastād ādāya valkalaṃ niyatendriyaḥ vicacāra ha paśyaṃs tat sarvato vipulaṃ vanam", "category": "Epic, Ramayana", "book": "Ramayana", "position": "Kanda 1, Sarga 002, Verse 008"}
{"quote": "tasyābhyāśe tu mithunaṃ carantam anapāyinam dadarśa bhagavāṃs tatra krauñcayoś cārunisvanam", "category": "Epic, Ramayana", "book": "Ramayana", "position": "Kanda 1, Sarga 002, Verse 009"}
{"quote": "tasmāt tu mithunād ekaṃ pumāṃsaṃ pāpaniścayaḥ jaghāna vairanilayo niṣādas tasya paśyataḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 010"}
{"quote": "taṃ śoṇitaparītāṅgaṃ veṣṭamānaṃ mahītale bhāryā tu nihataṃ dṛṣṭvā rurāva karuṇāṃ giram", "category": "Epic, Ramayana", "book": "Ramayana", "position": "Kanda 1, Sarga 002, Verse 011"}
{"quote": "tathā tu taṃ dvijaṃ dṛṣṭvā niṣādena nipātitam ṛṣer dharmātmanas tasya kāruṇyaṃ samapadyata", "category": "Epic, Ramayana", "book": "Ramayana", "position": "Kanda 1, Sarga 002, Verse 012"}
{"quote": "tataḥ karuṇaveditvād adharmo 'yam iti dvijaḥ niśāmya rudatīṃ krauñcīm idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 002, Verse 013"}
{"quote": "mā niṣāda pratiṣṭhāṃ tvam agamaḥ śāśvatīḥ samāḥ yat krauñcamithunād ekam avadhīḥ kāmamohitam", "category": "Epic, Ramayana", "book": "Ramayana", "position": "Kanda 1, Sarga 002, Verse 014"}
{"quote": "tasyaivaṃ bruvataś cintā babhūva hṛdi vīkṣataḥ śokārtenāsya śakuneḥ kim idaṃ vyāhṛtaṃ mayā", "category": "Epic, Ramayana", "book": "Ramayana", "position": "Kanda 1, Sarga 002, Verse 015"}
{"quote": "cintayan sa mahāprājñaś cakāra matimān matim śiṣyaṃ caivābravīd vākyam idaṃ sa munipuṃgavaḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 016"}
{"quote": "pādabaddho 'kṣarasamas tantrīlayasamanvitaḥ śokārtasya pravṛtto me śloko bhavatu nānyathā", "category": "Epic, Ramayana", "book": "Ramayana", "position": "Kanda 1, Sarga 002, Verse 017"}
{"quote": "śiṣyas tu tasya bruvato muner vākyam anuttamam pratijagrāha saṃhṛṣṭas tasya tuṣṭo 'bhavad guruḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 018"}
{"quote": "so 'bhiṣekaṃ tataḥ kṛtvā tīrthe tasmin yathāvidhi tam eva cintayann artham upāvartata vai muniḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 019"}
{"quote": "bharadvājas tataḥ śiṣyo vinītaḥ śrutavān guroḥ kalaśaṃ pūrṇam ādāya pṛṣṭhato 'nujagāma ha", "category": "Epic, Ramayana", "book": "Ramayana", "position": "Kanda 1, Sarga 002, Verse 020"}
{"quote": "sa praviśyāśramapadaṃ śiṣyeṇa saha dharmavit upaviṣṭaḥ kathāś cānyāś cakāra dhyānam āsthitaḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 021"}
{"quote": "ājagāma tato brahmā lokakartā svayaṃ prabhuḥ caturmukho mahātejā draṣṭuṃ taṃ munipuṃgavam", "category": "Epic, Ramayana", "book": "Ramayana", "position": "Kanda 1, Sarga 002, Verse 022"}
{"quote": "vālmīkir atha taṃ dṛṣṭvā sahasotthāya vāg yataḥ prāñjaliḥ prayato bhūtvā tasthau paramavismitaḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 023"}
{"quote": "pūjayām āsa taṃ devaṃ pādyārghyāsanavandanaiḥ praṇamya vidhivac cainaṃ pṛṣṭvānāmayam avyayam", "category": "Epic, Ramayana", "book": "Ramayana", "position": "Kanda 1, Sarga 002, Verse 024"}
{"quote": "athopaviśya bhagavān āsane paramārcite vālmīkaye maharṣaye saṃdideśāsanaṃ tataḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 025"}
{"quote": "upaviṣṭe tadā tasmin sākṣāl lokapitāmahe tad gatenaiva manasā vālmīkir dhyānam āsthitaḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 026"}
{"quote": "pāpātmanā kṛtaṃ kaṣṭaṃ vairagrahaṇabuddhinā yas tādṛśaṃ cāruravaṃ krauñcaṃ hanyād akāraṇāt", "category": "Epic, Ramayana", "book": "Ramayana", "position": "Kanda 1, Sarga 002, Verse 027"}
{"quote": "śocann eva muhuḥ krauñcīm upaślokam imaṃ punaḥ jagāv antargatamanā bhūtvā śokaparāyaṇaḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 028"}
{"quote": "tam uvāca tato brahmā prahasan munipuṃgavam śloka eva tvayā baddho nātra kāryā vicāraṇā", "category": "Epic, Ramayana", "book": "Ramayana", "position": "Kanda 1, Sarga 002, Verse 029"}
{"quote": "macchandād eva te brahman pravṛtteyaṃ sarasvatī rāmasya caritaṃ sarvaṃ kuru tvam ṛṣisattama", "category": "Epic, Ramayana", "book": "Ramayana", "position": "Kanda 1, Sarga 002, Verse 030"}
{"quote": "dharmātmano guṇavato loke rāmasya dhīmataḥ vṛttaṃ kathaya dhīrasya yathā te nāradāc chrutam", "category": "Epic, Ramayana", "book": "Ramayana", "position": "Kanda 1, Sarga 002, Verse 031"}
{"quote": "rahasyaṃ ca prakāśaṃ ca yad vṛttaṃ tasya dhīmataḥ rāmasya saha saumitre rākṣasānāṃ ca sarvaśaḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 032"}
{"quote": "vaidehyāś caiva yad vṛttaṃ prakāśaṃ yadi vā rahaḥ tac cāpy aviditaṃ sarvaṃ viditaṃ te bhaviṣyati", "category": "Epic, Ramayana", "book": "Ramayana", "position": "Kanda 1, Sarga 002, Verse 033"}
{"quote": "na te vāg anṛtā kāvye kā cid atra bhaviṣyati kuru rāmakathāṃ puṇyāṃ ślokabaddhāṃ manoramām", "category": "Epic, Ramayana", "book": "Ramayana", "position": "Kanda 1, Sarga 002, Verse 034"}
{"quote": "yāvat sthāsyanti girayaḥ saritaś ca mahītale tāvad rāmāyaṇakathā lokeṣu pracariṣyati", "category": "Epic, Ramayana", "book": "Ramayana", "position": "Kanda 1, Sarga 002, Verse 035"}
{"quote": "yāvad rāmasya ca kathā tvatkṛtā pracariṣyati tāvad ūrdhvam adhaś ca tvaṃ mallokeṣu nivatsyasi", "category": "Epic, Ramayana", "book": "Ramayana", "position": "Kanda 1, Sarga 002, Verse 036"}
{"quote": "ity uktvā bhagavān brahmā tatraivāntaradhīyata tataḥ saśiṣyo vālmīkir munir vismayam āyayau", "category": "Epic, Ramayana", "book": "Ramayana", "position": "Kanda 1, Sarga 002, Verse 037"}
{"quote": "tasya śiṣyās tataḥ sarve jaguḥ ślokam imaṃ punaḥ muhur muhuḥ prīyamāṇāḥ prāhuś ca bhṛśavismitāḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 038"}
{"quote": "samākṣaraiś caturbhir yaḥ pādair gīto maharṣiṇā so 'nuvyāharaṇād bhūyaḥ śokaḥ ślokatvam āgataḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 039"}
{"quote": "tasya buddhir iyaṃ jātā vālmīker bhāvitātmanaḥ kṛtsnaṃ rāmāyaṇaṃ kāvyam īdṛśaiḥ karavāṇy aham", "category": "Epic, Ramayana", "book": "Ramayana", "position": "Kanda 1, Sarga 002, Verse 040"}
{"quote": "udāravṛttārthapadair manoramais tadāsya rāmasya cakāra kīrtimān samākṣaraiḥ ślokaśatair yaśasvino yaśaskaraṃ kāvyam udāradhīr muniḥ", "category": "Epic, Ramayana", "book": "Ramayana", "position": "Kanda 1, Sarga 002, Verse 041"}
{"quote": "śrutvā vas tu samagraṃ tad dharmātmā dharmasaṃhitam vyaktam anveṣate bhūyo yad vṛttaṃ tasya dhīmataḥ", "category": "Epic, Ramayana", "book": "Ramayana", "position": "Kanda 1, Sarga 003, Verse 001"}
{"quote": "upaspṛśyodakaṃ saṃyan muniḥ sthitvā kṛtāñjaliḥ prācīnāgreṣu darbheṣu dharmeṇānveṣate gatim", "category": "Epic, Ramayana", "book": "Ramayana", "position": "Kanda 1, Sarga 003, Verse 002"}
{"quote": "janma rāmasya sumahad vīryaṃ sarvānukūlatām lokasya priyatāṃ kṣāntiṃ saumyatāṃ satyaśīlatām", "category": "Epic, Ramayana", "book": "Ramayana", "position": "Kanda 1, Sarga 003, Verse 003"}
{"quote": "nānācitrāḥ kathāś cānyā viśvāmitrasahāyane jānakyāś ca vivāhaṃ ca dhanuṣaś ca vibhedanam", "category": "Epic, Ramayana", "book": "Ramayana", "position": "Kanda 1, Sarga 003, Verse 004"}
{"quote": "rāmarāmavivādaṃ ca guṇān dāśarathes tathā tathābhiṣekaṃ rāmasya kaikeyyā duṣṭabhāvatām", "category": "Epic, Ramayana", "book": "Ramayana", "position": "Kanda 1, Sarga 003, Verse 005"}
{"quote": "vyāghātaṃ cābhiṣekasya rāmasya ca vivāsanam rājñaḥ śokavilāpaṃ ca paralokasya cāśrayam", "category": "Epic, Ramayana", "book": "Ramayana", "position": "Kanda 1, Sarga 003, Verse 006"}
{"quote": "prakṛtīnāṃ viṣādaṃ ca prakṛtīnāṃ visarjanam niṣādādhipasaṃvādaṃ sūtopāvartanaṃ tathā", "category": "Epic, Ramayana", "book": "Ramayana", "position": "Kanda 1, Sarga 003, Verse 007"}
{"quote": "gaṅgāyāś cāpi saṃtāraṃ bharadvājasya darśanam bharadvājābhyanujñānāc citrakūṭasya darśanam", "category": "Epic, Ramayana", "book": "Ramayana", "position": "Kanda 1, Sarga 003, Verse 008"}
{"quote": "vāstukarmaniveśaṃ ca bharatāgamanaṃ tathā prasādanaṃ ca rāmasya pituś ca salilakriyām", "category": "Epic, Ramayana", "book": "Ramayana", "position": "Kanda 1, Sarga 003, Verse 009"}
{"quote": "pādukāgryābhiṣekaṃ ca nandigrāma nivāsanam daṇḍakāraṇyagamanaṃ sutīkṣṇena samāgamam", "category": "Epic, Ramayana", "book": "Ramayana", "position": "Kanda 1, Sarga 003, Verse 010"}
{"quote": "anasūyāsamasyāṃ ca aṅgarāgasya cārpaṇam śūrpaṇakhyāś ca saṃvādaṃ virūpakaraṇaṃ tathā", "category": "Epic, Ramayana", "book": "Ramayana", "position": "Kanda 1, Sarga 003, Verse 011"}
{"quote": "vadhaṃ kharatriśirasor utthānaṃ rāvaṇasya ca mārīcasya vadhaṃ caiva vaidehyā haraṇaṃ tathā", "category": "Epic, Ramayana", "book": "Ramayana", "position": "Kanda 1, Sarga 003, Verse 012"}
{"quote": "rāghavasya vilāpaṃ ca gṛdhrarājanibarhaṇam kabandhadarśanaṃ caiva pampāyāś cāpi darśanam", "category": "Epic, Ramayana", "book": "Ramayana", "position": "Kanda 1, Sarga 003, Verse 013"}
{"quote": "śarbaryā darśanaṃ caiva hanūmaddarśanaṃ tathā vilāpaṃ caiva pampāyāṃ rāghavasya mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 003, Verse 014"}
{"quote": "ṛṣyamūkasya gamanaṃ sugrīveṇa samāgamam pratyayotpādanaṃ sakhyaṃ vālisugrīvavigraham", "category": "Epic, Ramayana", "book": "Ramayana", "position": "Kanda 1, Sarga 003, Verse 015"}
{"quote": "vālipramathanaṃ caiva sugrīvapratipādanam tārāvilāpasamayaṃ varṣarātrinivāsanam", "category": "Epic, Ramayana", "book": "Ramayana", "position": "Kanda 1, Sarga 003, Verse 016"}
{"quote": "kopaṃ rāghavasiṃhasya balānām upasaṃgraham diśaḥ prasthāpanaṃ caiva pṛthivyāś ca nivedanam", "category": "Epic, Ramayana", "book": "Ramayana", "position": "Kanda 1, Sarga 003, Verse 017"}
{"quote": "aṅgulīyakadānaṃ ca ṛkṣasya biladarśanam prāyopaveśanaṃ caiva saṃpāteś cāpi darśanam", "category": "Epic, Ramayana", "book": "Ramayana", "position": "Kanda 1, Sarga 003, Verse 018"}
{"quote": "parvatārohaṇaṃ caiva sāgarasya ca laṅghanam rātrau laṅkāpraveśaṃ ca ekasyāpi vicintanam", "category": "Epic, Ramayana", "book": "Ramayana", "position": "Kanda 1, Sarga 003, Verse 019"}
{"quote": "āpānabhūmigamanam avarodhasya darśanam aśokavanikāyānaṃ sītāyāś cāpi darśanam", "category": "Epic, Ramayana", "book": "Ramayana", "position": "Kanda 1, Sarga 003, Verse 020"}
{"quote": "abhijñānapradānaṃ ca sītāyāś cāpi bhāṣaṇam rākṣasītarjanaṃ caiva trijaṭāsvapnadarśanam", "category": "Epic, Ramayana", "book": "Ramayana", "position": "Kanda 1, Sarga 003, Verse 021"}
{"quote": "maṇipradānaṃ sītāyā vṛkṣabhaṅgaṃ tathaiva ca rākṣasīvidravaṃ caiva kiṃkarāṇāṃ nibarhaṇam", "category": "Epic, Ramayana", "book": "Ramayana", "position": "Kanda 1, Sarga 003, Verse 022"}
{"quote": "grahaṇaṃ vāyusūnoś ca laṅkādāhābhigarjanam pratiplavanam evātha madhūnāṃ haraṇaṃ tathā", "category": "Epic, Ramayana", "book": "Ramayana", "position": "Kanda 1, Sarga 003, Verse 023"}
{"quote": "rāghavāśvāsanaṃ caiva maṇiniryātanaṃ tathā saṃgamaṃ ca samudrasya nalasetoś ca bandhanam", "category": "Epic, Ramayana", "book": "Ramayana", "position": "Kanda 1, Sarga 003, Verse 024"}
{"quote": "pratāraṃ ca samudrasya rātrau laṅkāvarodhanam vibhīṣaṇena saṃsargaṃ vadhopāyanivedanam", "category": "Epic, Ramayana", "book": "Ramayana", "position": "Kanda 1, Sarga 003, Verse 025"}
{"quote": "kumbhakarṇasya nidhanaṃ meghanādanibarhaṇam rāvaṇasya vināśaṃ ca sītāvāptim areḥ pure", "category": "Epic, Ramayana", "book": "Ramayana", "position": "Kanda 1, Sarga 003, Verse 026"}
{"quote": "bibhīṣaṇābhiṣekaṃ ca puṣpakasya ca darśanam ayodhyāyāś ca gamanaṃ bharatena samāgamam", "category": "Epic, Ramayana", "book": "Ramayana", "position": "Kanda 1, Sarga 003, Verse 027"}
{"quote": "rāmābhiṣekābhyudayaṃ sarvasainyavisarjanam svarāṣṭrarañjanaṃ caiva vaidehyāś ca visarjanam", "category": "Epic, Ramayana", "book": "Ramayana", "position": "Kanda 1, Sarga 003, Verse 028"}
{"quote": "anāgataṃ ca yat kiṃ cid rāmasya vasudhātale tac cakārottare kāvye vālmīkir bhagavān ṛṣiḥ", "category": "Epic, Ramayana", "book": "Ramayana", "position": "Kanda 1, Sarga 003, Verse 029"}
{"quote": "prāptarājyasya rāmasya vālmīkir bhagavān ṛṣiḥ cakāra caritaṃ kṛtsnaṃ vicitrapadam ātmavān", "category": "Epic, Ramayana", "book": "Ramayana", "position": "Kanda 1, Sarga 004, Verse 001"}
{"quote": "kṛtvā tu tan mahāprājñaḥ sabhaviṣyaṃ sahottaram cintayām āsa ko nv etat prayuñjīyād iti prabhuḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 002"}
{"quote": "tasya cintayamānasya maharṣer bhāvitātmanaḥ agṛhṇītāṃ tataḥ pādau muniveṣau kuśīlavau", "category": "Epic, Ramayana", "book": "Ramayana", "position": "Kanda 1, Sarga 004, Verse 003"}
{"quote": "kuśīlavau tu dharmajñau rājaputrau yaśasvinau bhrātarau svarasaṃpannau dadarśāśramavāsinau", "category": "Epic, Ramayana", "book": "Ramayana", "position": "Kanda 1, Sarga 004, Verse 004"}
{"quote": "sa tu medhāvinau dṛṣṭvā vedeṣu pariniṣṭhitau vedopabṛhmaṇārthāya tāv agrāhayata prabhuḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 005"}
{"quote": "kāvyaṃ rāmāyaṇaṃ kṛtsnaṃ sītāyāś caritaṃ mahat paulastya vadham ity eva cakāra caritavrataḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 006"}
{"quote": "pāṭhye geye ca madhuraṃ pramāṇais tribhir anvitam jātibhiḥ saptabhir baddhaṃ tantrīlayasamanvitam", "category": "Epic, Ramayana", "book": "Ramayana", "position": "Kanda 1, Sarga 004, Verse 007"}
{"quote": "hāsyaśṛṅgārakāruṇyaraudravīrabhayānakaiḥ bībhatsādirasair yuktaṃ kāvyam etad agāyatām", "category": "Epic, Ramayana", "book": "Ramayana", "position": "Kanda 1, Sarga 004, Verse 008"}
{"quote": "tau tu gāndharvatattvajñau mūrcchanāsthānakovidau bhrātarau svarasaṃpannau gandharvāv iva rūpiṇau", "category": "Epic, Ramayana", "book": "Ramayana", "position": "Kanda 1, Sarga 004, Verse 009"}
{"quote": "rūpalakṣaṇasaṃpannau madhurasvarabhāṣiṇau bimbād ivoddhṛtau bimbau rāmadehāt tathāparau", "category": "Epic, Ramayana", "book": "Ramayana", "position": "Kanda 1, Sarga 004, Verse 010"}
{"quote": "tau rājaputrau kārtsnyena dharmyam ākhyānam uttamam vāco vidheyaṃ tat sarvaṃ kṛtvā kāvyam aninditau", "category": "Epic, Ramayana", "book": "Ramayana", "position": "Kanda 1, Sarga 004, Verse 011"}
{"quote": "ṛṣīṇāṃ ca dvijātīnāṃ sādhūnāṃ ca samāgame yathopadeśaṃ tattvajñau jagatus tau samāhitau mahātmānau mahābhāgau sarvalakṣaṇalakṣitau", "category": "Epic, Ramayana", "book": "Ramayana", "position": "Kanda 1, Sarga 004, Verse 012"}
{"quote": "tau kadā cit sametānām ṛṣīṇāṃ bhāvitātmanām āsīnānāṃ samīpasthāv idaṃ kāvyam agāyatām", "category": "Epic, Ramayana", "book": "Ramayana", "position": "Kanda 1, Sarga 004, Verse 013"}
{"quote": "tac chrutvā munayaḥ sarve bāṣpaparyākulekṣaṇāḥ sādhu sādhv ity tāv ūcatuḥ paraṃ vismayam āgatāḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 014"}
{"quote": "te prītamanasaḥ sarve munayo dharmavatsalāḥ praśaśaṃsuḥ praśastavyau gāyamānau kuśīlavau", "category": "Epic, Ramayana", "book": "Ramayana", "position": "Kanda 1, Sarga 004, Verse 015"}
{"quote": "aho gītasya mādhuryaṃ ślokānāṃ ca viśeṣataḥ ciranirvṛttam apy etat pratyakṣam iva darśitam", "category": "Epic, Ramayana", "book": "Ramayana", "position": "Kanda 1, Sarga 004, Verse 016"}
{"quote": "praviśya tāv ubhau suṣṭhu tadā bhāvam agāyatām sahitau madhuraṃ raktaṃ saṃpannaṃ svarasaṃpadā", "category": "Epic, Ramayana", "book": "Ramayana", "position": "Kanda 1, Sarga 004, Verse 017"}
{"quote": "evaṃ praśasyamānau tau tapaḥślāghyair maharṣibhiḥ saṃraktataram atyarthaṃ madhuraṃ tāv agāyatām", "category": "Epic, Ramayana", "book": "Ramayana", "position": "Kanda 1, Sarga 004, Verse 018"}
{"quote": "prītaḥ kaś cin munis tābhyāṃ saṃsthitaḥ kalaśaṃ dadau prasanno valkalaṃ kaś cid dadau tābhyāṃ mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 019"}
{"quote": "āścaryam idam ākhyānaṃ muninā saṃprakīrtitam paraṃ kavīnām ādhāraṃ samāptaṃ ca yathākramam", "category": "Epic, Ramayana", "book": "Ramayana", "position": "Kanda 1, Sarga 004, Verse 020"}
{"quote": "praśasyamānau sarvatra kadā cit tatra gāyakau rathyāsu rājamārgeṣu dadarśa bharatāgrajaḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 021"}
{"quote": "svaveśma cānīya tato bhrātarau sakuśīlavau pūjayām āsa pūjārhau rāmaḥ śatrunibarhaṇaḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 022"}
{"quote": "āsīnaḥ kāñcane divye sa ca siṃhāsane prabhuḥ upopaviṣṭaiḥ sacivair bhrātṛbhiś ca paraṃtapaḥ", "category": "Epic, Ramayana", "book": "Ramayana", "position": "Kanda 1, Sarga 004, Verse 023"}
{"quote": "dṛṣṭvā tu rūpasaṃpannau tāv ubhau vīṇinau tataḥ uvāca lakṣmaṇaṃ rāmaḥ śatrughnaṃ bharataṃ tathā", "category": "Epic, Ramayana", "book": "Ramayana", "position": "Kanda 1, Sarga 004, Verse 024"}
{"quote": "śrūyatām idam ākhyānam anayor devavarcasoḥ vicitrārthapadaṃ samyag gāyator madhurasvaram", "category": "Epic, Ramayana", "book": "Ramayana", "position": "Kanda 1, Sarga 004, Verse 025"}
{"quote": "imau munī pārthivalakṣmaṇānvitau kuśīlavau caiva mahātapasvinau mamāpi tad bhūtikaraṃ pracakṣate mahānubhāvaṃ caritaṃ nibodhata", "category": "Epic, Ramayana", "book": "Ramayana", "position": "Kanda 1, Sarga 004, Verse 026"}
{"quote": "tatas tu tau rāmavacaḥ pracoditāv agāyatāṃ mārgavidhānasaṃpadā sa cāpi rāmaḥ pariṣadgataḥ śanair bubhūṣayāsaktamanā babhūva ha", "category": "Epic, Ramayana", "book": "Ramayana", "position": "Kanda 1, Sarga 004, Verse 027"}
{"quote": "sarvāpūrvam iyaṃ yeṣām āsīt kṛtsnā vasuṃdharā prajāpatim upādāya nṛpāṇāṃ jayaśālinām", "category": "Epic, Ramayana", "book": "Ramayana", "position": "Kanda 1, Sarga 005, Verse 001"}
{"quote": "yeṣāṃ sa sagaro nāma sāgaro yena khānitaḥ ṣaṣṭiḥ putrasahasrāṇi yaṃ yāntaṃ paryavārayan", "category": "Epic, Ramayana", "book": "Ramayana", "position": "Kanda 1, Sarga 005, Verse 002"}
{"quote": "ikṣvākūṇām idaṃ teṣāṃ rājñāṃ vaṃśe mahātmanām mahad utpannam ākhyānaṃ rāmāyaṇam iti śrutam", "category": "Epic, Ramayana", "book": "Ramayana", "position": "Kanda 1, Sarga 005, Verse 003"}
{"quote": "tad idaṃ vartayiṣyāmi sarvaṃ nikhilam āditaḥ dharmakāmārthasahitaṃ śrotavyam anasūyayā", "category": "Epic, Ramayana", "book": "Ramayana", "position": "Kanda 1, Sarga 005, Verse 004"}
{"quote": "kosalo nāma muditaḥ sphīto janapado mahān niviṣṭaḥ sarayūtīre prabhūtadhanadhānyavān", "category": "Epic, Ramayana", "book": "Ramayana", "position": "Kanda 1, Sarga 005, Verse 005"}
{"quote": "ayodhyā nāma nagarī tatrāsīl lokaviśrutā manunā mānavendreṇa yā purī nirmitā svayam", "category": "Epic, Ramayana", "book": "Ramayana", "position": "Kanda 1, Sarga 005, Verse 006"}
{"quote": "āyatā daśa ca dve ca yojanāni mahāpurī śrīmatī trīṇi vistīrṇā suvibhaktamahāpathā", "category": "Epic, Ramayana", "book": "Ramayana", "position": "Kanda 1, Sarga 005, Verse 007"}
{"quote": "rājamārgeṇa mahatā suvibhaktena śobhitā muktapuṣpāvakīrṇena jalasiktena nityaśaḥ", "category": "Epic, Ramayana", "book": "Ramayana", "position": "Kanda 1, Sarga 005, Verse 008"}
{"quote": "tāṃ tu rājā daśaratho mahārāṣṭravivardhanaḥ purīm āvāsayām āsa divi devapatir yathā", "category": "Epic, Ramayana", "book": "Ramayana", "position": "Kanda 1, Sarga 005, Verse 009"}
{"quote": "kapāṭatoraṇavatīṃ suvibhaktāntarāpaṇām sarvayantrāyudhavatīm upetāṃ sarvaśilpibhiḥ", "category": "Epic, Ramayana", "book": "Ramayana", "position": "Kanda 1, Sarga 005, Verse 010"}
{"quote": "sūtamāgadhasaṃbādhāṃ śrīmatīm atulaprabhām uccāṭṭāladhvajavatīṃ śataghnīśatasaṃkulām", "category": "Epic, Ramayana", "book": "Ramayana", "position": "Kanda 1, Sarga 005, Verse 011"}
{"quote": "vadhūnāṭakasaṅghaiś ca saṃyuktāṃ sarvataḥ purīm udyānāmravaṇopetāṃ mahatīṃ sālamekhalām", "category": "Epic, Ramayana", "book": "Ramayana", "position": "Kanda 1, Sarga 005, Verse 012"}
{"quote": "durgagambhīraparikhāṃ durgām anyair durāsadām vājivāraṇasaṃpūrṇāṃ gobhir uṣṭraiḥ kharais tathā", "category": "Epic, Ramayana", "book": "Ramayana", "position": "Kanda 1, Sarga 005, Verse 013"}
{"quote": "sāmantarājasaṅghaiś ca balikarmabhir āvṛtām nānādeśanivāsaiś ca vaṇigbhir upaśobhitām", "category": "Epic, Ramayana", "book": "Ramayana", "position": "Kanda 1, Sarga 005, Verse 014"}
{"quote": "prasādai ratnavikṛtaiḥ parvatair upaśobhitām kūṭāgāraiś ca saṃpūrṇām indrasyevāmarāvatīm", "category": "Epic, Ramayana", "book": "Ramayana", "position": "Kanda 1, Sarga 005, Verse 015"}
{"quote": "citrām aṣṭāpadākārāṃ varanārīgaṇair yutām sarvaratnasamākīrṇāṃ vimānagṛhaśobhitām", "category": "Epic, Ramayana", "book": "Ramayana", "position": "Kanda 1, Sarga 005, Verse 016"}
{"quote": "gṛhagāḍhām avicchidrāṃ samabhūmau niveśitām śālitaṇḍulasaṃpūrṇām ikṣukāṇḍarasodakām", "category": "Epic, Ramayana", "book": "Ramayana", "position": "Kanda 1, Sarga 005, Verse 017"}
{"quote": "dundubhībhir mṛdaṅgaiś ca vīṇābhiḥ paṇavais tathā nāditāṃ bhṛśam atyarthaṃ pṛthivyāṃ tām anuttamām", "category": "Epic, Ramayana", "book": "Ramayana", "position": "Kanda 1, Sarga 005, Verse 018"}
{"quote": "vimānam iva siddhānāṃ tapasādhigataṃ divi suniveśitaveśmāntāṃ narottamasamāvṛtām", "category": "Epic, Ramayana", "book": "Ramayana", "position": "Kanda 1, Sarga 005, Verse 019"}
{"quote": "ye ca bāṇair na vidhyanti viviktam aparāparam śabdavedhyaṃ ca vitataṃ laghuhastā viśāradāḥ", "category": "Epic, Ramayana", "book": "Ramayana", "position": "Kanda 1, Sarga 005, Verse 020"}
{"quote": "siṃhavyāghravarāhāṇāṃ mattānāṃ nadatāṃ vane hantāro niśitaiḥ śastrair balād bāhubalair api", "category": "Epic, Ramayana", "book": "Ramayana", "position": "Kanda 1, Sarga 005, Verse 021"}
{"quote": "tādṛśānāṃ sahasrais tām abhipūrṇāṃ mahārathaiḥ purīm āvāsayām āsa rājā daśarathas tadā", "category": "Epic, Ramayana", "book": "Ramayana", "position": "Kanda 1, Sarga 005, Verse 022"}
{"quote": "tām agnimadbhir guṇavadbhir āvṛtāṃ dvijottamair vedaṣaḍaṅgapāragaiḥ sahasradaiḥ satyaratair mahātmabhir maharṣikalpair ṛṣibhiś ca kevalaiḥ", "category": "Epic, Ramayana", "book": "Ramayana", "position": "Kanda 1, Sarga 005, Verse 023"}
{"quote": "puryāṃ tasyām ayodhyāyāṃ vedavit sarvasaṃgrahaḥ dīrghadarśī mahātejāḥ paurajānapadapriyaḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 001"}
{"quote": "ikṣvākūṇām atiratho yajvā dharmarato vaśī maharṣikalpo rājarṣis triṣu lokṛṣu viśrutaḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 002"}
{"quote": "balavān nihatāmitro mitravān vijitendriyaḥ dhanaiś ca saṃcayaiś cānyaiḥ śakravaiśravaṇopamaḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 003"}
{"quote": "yathā manur mahātejā lokasya parirakṣitā tathā daśaratho rājā vasañ jagad apālayat", "category": "Epic, Ramayana", "book": "Ramayana", "position": "Kanda 1, Sarga 006, Verse 004"}
{"quote": "tena satyābhisaṃdhena trivargam anutiṣṭhatā pālitā sā purī śreṣṭhendreṇa ivāmarāvatī", "category": "Epic, Ramayana", "book": "Ramayana", "position": "Kanda 1, Sarga 006, Verse 005"}
{"quote": "tasmin puravare hṛṣṭā dharmātmanā bahuśrutāḥ narās tuṣṭādhanaiḥ svaiḥ svair alubdhāḥ satyavādinaḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 006"}
{"quote": "nālpasaṃnicayaḥ kaś cid āsīt tasmin purottame kuṭumbī yo hy asiddhārtho 'gavāśvadhanadhānyavān", "category": "Epic, Ramayana", "book": "Ramayana", "position": "Kanda 1, Sarga 006, Verse 007"}
{"quote": "kāmī vā na kadaryo vā nṛśaṃsaḥ puruṣaḥ kva cit draṣṭuṃ śakyam ayodhyāyāṃ nāvidvān na ca nāstikaḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 008"}
{"quote": "sarve narāś ca nāryaś ca dharmaśīlāḥ susaṃyatāḥ muditāḥ śīlavṛttābhyāṃ maharṣaya ivāmalāḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 009"}
{"quote": "nākuṇḍalī nāmukuṭī nāsragvī nālpabhogavān nāmṛṣṭo nānuliptāṅgo nāsugandhaś ca vidyate", "category": "Epic, Ramayana", "book": "Ramayana", "position": "Kanda 1, Sarga 006, Verse 010"}
{"quote": "nāmṛṣṭabhojī nādātā nāpy anaṅgadaniṣkadhṛk nāhastābharaṇo vāpi dṛśyate nāpy anātmavān", "category": "Epic, Ramayana", "book": "Ramayana", "position": "Kanda 1, Sarga 006, Verse 011"}
{"quote": "nānāhitāgnir nāyajvā vipro nāpy asahasradaḥ kaś cid āsīd ayodhyāyāṃ na ca nirvṛttasaṃkaraḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 012"}
{"quote": "svakarmaniratā nityaṃ brāhmaṇā vijitendriyāḥ dānādhyayanaśīlāś ca saṃyatāś ca pratigrahe", "category": "Epic, Ramayana", "book": "Ramayana", "position": "Kanda 1, Sarga 006, Verse 013"}
{"quote": "na nāstiko nānṛtako na kaś cid abahuśrutaḥ nāsūyako na cāśakto nāvidvān vidyate tadā", "category": "Epic, Ramayana", "book": "Ramayana", "position": "Kanda 1, Sarga 006, Verse 014"}
{"quote": "na dīnaḥ kṣiptacitto vā vyathito vāpi kaś cana kaś cin naro vā nārī vā nāśrīmān nāpy arūpavān draṣṭuṃ śakyam ayodhyāyāṃ nāpi rājanyabhaktimān", "category": "Epic, Ramayana", "book": "Ramayana", "position": "Kanda 1, Sarga 006, Verse 015"}
{"quote": "varṇeṣv agryacaturtheṣu devatātithipūjakāḥ dīrghāyuṣo narāḥ sarve dharmaṃ satyaṃ ca saṃśritāḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 016"}
{"quote": "kṣatraṃ brahmamukhaṃ cāsīd vaiśyāḥ kṣatram anuvratāḥ śūdrāḥ svadharmaniratās trīn varṇān upacāriṇaḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 017"}
{"quote": "sā tenekṣvākunāthena purī suparirakṣitā yathā purastān manunā mānavendreṇa dhīmatā", "category": "Epic, Ramayana", "book": "Ramayana", "position": "Kanda 1, Sarga 006, Verse 018"}
{"quote": "yodhānām agnikalpānāṃ peśalānām amarṣiṇām saṃpūrṇākṛtavidyānāṃ guhākesariṇām iva", "category": "Epic, Ramayana", "book": "Ramayana", "position": "Kanda 1, Sarga 006, Verse 019"}
{"quote": "kāmbojaviṣaye jātair bāhlīkaiś ca hayottamaiḥ vanāyujair nadījaiś ca pūrṇāharihayopamaiḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 020"}
{"quote": "vindhyaparvatajair mattaiḥ pūrṇā haimavatair api madānvitair atibalair mātaṅgaiḥ parvatopamaiḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 021"}
{"quote": "añjanād api niṣkrāntair vāmanād api ca dvipaiḥ bhadramandrair bhadramṛgair mṛgamandraiś ca sā purī", "category": "Epic, Ramayana", "book": "Ramayana", "position": "Kanda 1, Sarga 006, Verse 022"}
{"quote": "nityamattaiḥ sadā pūrṇā nāgair acalasaṃnibhaiḥ sā yojane ca dve bhūyaḥ satyanāmā prakāśate", "category": "Epic, Ramayana", "book": "Ramayana", "position": "Kanda 1, Sarga 006, Verse 023"}
{"quote": "tāṃ satyanāmāṃ dṛḍhatoraṇārgalām gṛhair vicitrair upaśobhitāṃ śivām purīm ayodhyāṃ nṛsahasrasaṃkulāṃ śaśāsa vai śakrasamo mahīpatiḥ", "category": "Epic, Ramayana", "book": "Ramayana", "position": "Kanda 1, Sarga 006, Verse 024"}
{"quote": "aṣṭau babhūvur vīrasya tasyāmātyā yaśasvinaḥ śucayaś cānuraktāś ca rājakṛtyeṣu nityaśaḥ", "category": "Epic, Ramayana", "book": "Ramayana", "position": "Kanda 1, Sarga 007, Verse 001"}
{"quote": "dhṛṣṭir jayanto vijayaḥ siddhārtho arthasādhakaḥ aśoko mantrapālaś ca sumantraś cāṣṭamo 'bhavat", "category": "Epic, Ramayana", "book": "Ramayana", "position": "Kanda 1, Sarga 007, Verse 002"}
{"quote": "ṛtvijau dvāv abhimatau tasyāstām ṛṣisattamau vasiṣṭho vāmadevaś ca mantriṇaś ca tathāpare", "category": "Epic, Ramayana", "book": "Ramayana", "position": "Kanda 1, Sarga 007, Verse 003"}
{"quote": "śrīmantaś ca mahātmānaḥ śāstrajñā dṛḍhavikramāḥ kīrtimantaḥ praṇihitā yathāvacanakāriṇaḥ", "category": "Epic, Ramayana", "book": "Ramayana", "position": "Kanda 1, Sarga 007, Verse 004"}
{"quote": "tejaḥkṣamāyaśaḥprāptāḥ smitapūrvābhibhāṣiṇaḥ krodhāt kāmārthahetor vā na brūyur anṛtaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 007, Verse 005"}
{"quote": "teṣām aviditaṃ kiṃ cit sveṣu nāsti pareṣu vā kriyamāṇaṃ kṛtaṃ vāpi cāreṇāpi cikīrṣitam", "category": "Epic, Ramayana", "book": "Ramayana", "position": "Kanda 1, Sarga 007, Verse 006"}
{"quote": "kuśalā vyavahāreṣu sauhṛdeṣu parīkṣitāḥ prāptakālaṃ yathā daṇḍaṃ dhārayeyuḥ suteṣv api", "category": "Epic, Ramayana", "book": "Ramayana", "position": "Kanda 1, Sarga 007, Verse 007"}
{"quote": "kośasaṃgrahaṇe yuktā balasya ca parigrahe ahitaṃ cāpi puruṣaṃ na vihiṃsyur adūṣakam", "category": "Epic, Ramayana", "book": "Ramayana", "position": "Kanda 1, Sarga 007, Verse 008"}
{"quote": "vīrāś ca niyatotsāhā rājaśāstram anuṣṭhitāḥ śucīnāṃ rakṣitāraś ca nityaṃ viṣayavāsinām", "category": "Epic, Ramayana", "book": "Ramayana", "position": "Kanda 1, Sarga 007, Verse 009"}
{"quote": "brahmakṣatram ahiṃsantas te kośaṃ samapūrayan sutīkṣṇadaṇḍāḥ saṃprekṣya puruṣasya balābalam", "category": "Epic, Ramayana", "book": "Ramayana", "position": "Kanda 1, Sarga 007, Verse 010"}
{"quote": "śucīnām ekabuddhīnāṃ sarveṣāṃ saṃprajānatām nāsīt pure vā rāṣṭre vā mṛṣāvādī naraḥ kva cit", "category": "Epic, Ramayana", "book": "Ramayana", "position": "Kanda 1, Sarga 007, Verse 011"}
{"quote": "kaś cin na duṣṭas tatrāsīt paradāraratir naraḥ praśāntaṃ sarvam evāsīd rāṣṭraṃ puravaraṃ ca tat", "category": "Epic, Ramayana", "book": "Ramayana", "position": "Kanda 1, Sarga 007, Verse 012"}
{"quote": "suvāsasaḥ suveśāś ca te ca sarve suśīlinaḥ hitārthaṃ ca narendrasya jāgrato nayacakṣuṣā", "category": "Epic, Ramayana", "book": "Ramayana", "position": "Kanda 1, Sarga 007, Verse 013"}
{"quote": "gurau guṇagṛhītāś ca prakhyātāś ca parākramaiḥ videśeṣv api vijñātāḥ sarvato buddhiniścayāt", "category": "Epic, Ramayana", "book": "Ramayana", "position": "Kanda 1, Sarga 007, Verse 014"}
{"quote": "īdṛśais tair amātyais tu rājā daśaratho 'naghaḥ upapanno guṇopetair anvaśāsad vasuṃdharām", "category": "Epic, Ramayana", "book": "Ramayana", "position": "Kanda 1, Sarga 007, Verse 015"}
{"quote": "avekṣamāṇaś cāreṇa prajā dharmeṇa rañjayan nādhyagacchad viśiṣṭaṃ vā tulyaṃ vā śatrum ātmanaḥ", "category": "Epic, Ramayana", "book": "Ramayana", "position": "Kanda 1, Sarga 007, Verse 016"}
{"quote": "tair mantribhir mantrahitair niviṣṭair vṛto 'nuraktaiḥ kuśalaiḥ samarthaiḥ sa pārthivo dīptim avāpa yuktas tejomayair gobhir ivodito 'rkaḥ", "category": "Epic, Ramayana", "book": "Ramayana", "position": "Kanda 1, Sarga 007, Verse 017"}
{"quote": "tasya tv evaṃ prabhāvasya dharmajñasya mahātmanaḥ sutārthaṃ tapyamānasya nāsīd vaṃśakaraḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 008, Verse 001"}
{"quote": "cintayānasya tasyaivaṃ buddhir āsīn mahātmanaḥ sutārthaṃ vājimedhena kimarthaṃ na yajāmy aham", "category": "Epic, Ramayana", "book": "Ramayana", "position": "Kanda 1, Sarga 008, Verse 002"}
{"quote": "sa niścitāṃ matiṃ kṛtvā yaṣṭavyam iti buddhimān mantribhiḥ saha dharmātmā sarvair eva kṛtātmabhiḥ", "category": "Epic, Ramayana", "book": "Ramayana", "position": "Kanda 1, Sarga 008, Verse 003"}
{"quote": "tato 'bravīd idaṃ rājā sumantraṃ mantrisattamam śīghram ānaya me sarvān gurūṃs tān sapurohitān", "category": "Epic, Ramayana", "book": "Ramayana", "position": "Kanda 1, Sarga 008, Verse 004"}
{"quote": "etac chrutvā rahaḥ sūto rājānam idam abravīt ṛtvigbhir upadiṣṭo 'yaṃ purāvṛtto mayā śrutaḥ", "category": "Epic, Ramayana", "book": "Ramayana", "position": "Kanda 1, Sarga 008, Verse 005"}
{"quote": "sanatkumāro bhagavān pūrvaṃ kathitavān kathām ṛṣīṇāṃ saṃnidhau rājaṃs tava putrāgamaṃ prati", "category": "Epic, Ramayana", "book": "Ramayana", "position": "Kanda 1, Sarga 008, Verse 006"}
{"quote": "kāśyapasya tu putro 'sti vibhāṇḍaka iti śrutaḥ ṛśyaśṛṅga iti khyātas tasya putro bhaviṣyati", "category": "Epic, Ramayana", "book": "Ramayana", "position": "Kanda 1, Sarga 008, Verse 007"}
{"quote": "sa vane nityasaṃvṛddho munir vanacaraḥ sadā nānyaṃ jānāti viprendro nityaṃ pitranuvartanāt", "category": "Epic, Ramayana", "book": "Ramayana", "position": "Kanda 1, Sarga 008, Verse 008"}
{"quote": "dvaividhyaṃ brahmacaryasya bhaviṣyati mahātmanaḥ lokeṣu prathitaṃ rājan vipraiś ca kathitaṃ sadā", "category": "Epic, Ramayana", "book": "Ramayana", "position": "Kanda 1, Sarga 008, Verse 009"}
{"quote": "tasyaivaṃ vartamānasya kālaḥ samabhivartata agniṃ śuśrūṣamāṇasya pitaraṃ ca yaśasvinam", "category": "Epic, Ramayana", "book": "Ramayana", "position": "Kanda 1, Sarga 008, Verse 010"}
{"quote": "etasminn eva kāle tu lomapādaḥ pratāpavān aṅgeṣu prathito rājā bhaviṣyati mahābalaḥ", "category": "Epic, Ramayana", "book": "Ramayana", "position": "Kanda 1, Sarga 008, Verse 011"}
{"quote": "tasya vyatikramād rājño bhaviṣyati sudāruṇā anāvṛṣṭiḥ sughorā vai sarvabhūtabhayāvahā", "category": "Epic, Ramayana", "book": "Ramayana", "position": "Kanda 1, Sarga 008, Verse 012"}
{"quote": "anāvṛṣṭyāṃ tu vṛttāyāṃ rājā duḥkhasamanvitaḥ brāhmaṇāñ śrutavṛddhāṃś ca samānīya pravakṣyati", "category": "Epic, Ramayana", "book": "Ramayana", "position": "Kanda 1, Sarga 008, Verse 013"}
{"quote": "bhavantaḥ śrutadharmāṇo lokacāritravedinaḥ samādiśantu niyamaṃ prāyaścittaṃ yathā bhavet", "category": "Epic, Ramayana", "book": "Ramayana", "position": "Kanda 1, Sarga 008, Verse 014"}
{"quote": "vakṣyanti te mahīpālaṃ brāhmaṇā vedapāragāḥ vibhāṇḍakasutaṃ rājan sarvopāyair ihānaya", "category": "Epic, Ramayana", "book": "Ramayana", "position": "Kanda 1, Sarga 008, Verse 015"}
{"quote": "ānāyya ca mahīpāla ṛśyaśṛṅgaṃ susatkṛtam prayaccha kanyāṃ śāntāṃ vai vidhinā susamāhitaḥ", "category": "Epic, Ramayana", "book": "Ramayana", "position": "Kanda 1, Sarga 008, Verse 016"}
{"quote": "teṣāṃ tu vacanaṃ śrutvā rājā cintāṃ prapatsyate kenopāyena vai śakyam ihānetuṃ sa vīryavān", "category": "Epic, Ramayana", "book": "Ramayana", "position": "Kanda 1, Sarga 008, Verse 017"}
{"quote": "tato rājā viniścitya saha mantribhir ātmavān purohitam amātyāṃś ca preṣayiṣyati satkṛtān", "category": "Epic, Ramayana", "book": "Ramayana", "position": "Kanda 1, Sarga 008, Verse 018"}
{"quote": "te tu rājño vacaḥ śrutvā vyathitā vanatānanāḥ na gacchema ṛṣer bhītā anuneṣyanti taṃ nṛpam", "category": "Epic, Ramayana", "book": "Ramayana", "position": "Kanda 1, Sarga 008, Verse 019"}
{"quote": "vakṣyanti cintayitvā te tasyopāyāṃś ca tān kṣamān āneṣyāmo vayaṃ vipraṃ na ca doṣo bhaviṣyati", "category": "Epic, Ramayana", "book": "Ramayana", "position": "Kanda 1, Sarga 008, Verse 020"}
{"quote": "evam aṅgādhipenaiva gaṇikābhir ṛṣeḥ sutaḥ ānīto 'varṣayad devaḥ śāntā cāsmai pradīyate", "category": "Epic, Ramayana", "book": "Ramayana", "position": "Kanda 1, Sarga 008, Verse 021"}
{"quote": "ṛśyaśṛṅgas tu jāmātā putrāṃs tava vidhāsyati sanatkumārakathitam etāvad vyāhṛtaṃ mayā", "category": "Epic, Ramayana", "book": "Ramayana", "position": "Kanda 1, Sarga 008, Verse 022"}
{"quote": "atha hṛṣṭo daśarathaḥ sumantraṃ pratyabhāṣata yatharṣyaśṛṅgas tv ānīto vistareṇa tvayocyatām", "category": "Epic, Ramayana", "book": "Ramayana", "position": "Kanda 1, Sarga 008, Verse 023"}
{"quote": "sumantraś codito rājñā provācedaṃ vacas tadā yatharṣyaśṛṅgas tv ānītaḥ śṛṇu me mantribhiḥ saha", "category": "Epic, Ramayana", "book": "Ramayana", "position": "Kanda 1, Sarga 009, Verse 001"}
{"quote": "lomapādam uvācedaṃ sahāmātyaḥ purohitaḥ upāyo nirapāyo 'yam asmābhir abhicintitaḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 002"}
{"quote": "ṛśyaśṛṅgo vanacaras tapaḥsvādhyāyane rataḥ anabhijñaḥ sa nārīṇāṃ viṣayāṇāṃ sukhasya ca", "category": "Epic, Ramayana", "book": "Ramayana", "position": "Kanda 1, Sarga 009, Verse 003"}
{"quote": "indriyārthair abhimatair naracittapramāthibhiḥ puram ānāyayiṣyāmaḥ kṣipraṃ cādhyavasīyatām", "category": "Epic, Ramayana", "book": "Ramayana", "position": "Kanda 1, Sarga 009, Verse 004"}
{"quote": "gaṇikās tatra gacchantu rūpavatyaḥ svalaṃkṛtāḥ pralobhya vividhopāyair āneṣyantīha satkṛtāḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 005"}
{"quote": "śrutvā tatheti rājā ca pratyuvāca purohitam purohito mantriṇaś ca tathā cakruś ca te tadā", "category": "Epic, Ramayana", "book": "Ramayana", "position": "Kanda 1, Sarga 009, Verse 006"}
{"quote": "vāramukhyās tu tac chrutvā vanaṃ praviviśur mahat āśramasyāvidūre 'smin yatnaṃ kurvanti darśane ṛṣiputrasya ghorasya nityam āśramavāsinaḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 007"}
{"quote": "pituḥ sa nityasaṃtuṣṭo nāticakrāma cāśramāt", "category": "Epic, Ramayana", "book": "Ramayana", "position": "Kanda 1, Sarga 009, Verse 008"}
{"quote": "na tena janmaprabhṛti dṛṣṭapūrvaṃ tapasvinā strī vā pumān vā yac cānyat sattvaṃ nagararāṣṭrajam", "category": "Epic, Ramayana", "book": "Ramayana", "position": "Kanda 1, Sarga 009, Verse 009"}
{"quote": "tataḥ kadā cit taṃ deśam ājagāma yadṛcchayā vibhāṇḍakasutas tatra tāś cāpaśyad varāṅganāḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 010"}
{"quote": "tāś citraveṣāḥ pramadā gāyantyo madhurasvaraiḥ ṛṣiputram upāgamya sarvā vacanam abruvan", "category": "Epic, Ramayana", "book": "Ramayana", "position": "Kanda 1, Sarga 009, Verse 011"}
{"quote": "kas tvaṃ kiṃ vartase brahmañ jñātum icchāmahe vayam ekas tvaṃ vijane ghore vane carasi śaṃsa naḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 012"}
{"quote": "adṛṣṭarūpās tās tena kāmyarūpā vane striyaḥ hārdāt tasya matir jātā ākhyātuṃ pitaraṃ svakam", "category": "Epic, Ramayana", "book": "Ramayana", "position": "Kanda 1, Sarga 009, Verse 013"}
{"quote": "pitā vibhāṇḍako 'smākaṃ tasyāhaṃ suta aurasaḥ ṛśyaśṛṅga iti khyātaṃ nāma karma ca me bhuvi", "category": "Epic, Ramayana", "book": "Ramayana", "position": "Kanda 1, Sarga 009, Verse 014"}
{"quote": "ihāśramapado 'smākaṃ samīpe śubhadarśanāḥ kariṣye vo 'tra pūjāṃ vai sarveṣāṃ vidhipūrvakam", "category": "Epic, Ramayana", "book": "Ramayana", "position": "Kanda 1, Sarga 009, Verse 015"}
{"quote": "ṛṣiputravacaḥ śrutvā sarvāsāṃ matir āsa vai tad āśramapadaṃ draṣṭuṃ jagmuḥ sarvāś ca tena ha", "category": "Epic, Ramayana", "book": "Ramayana", "position": "Kanda 1, Sarga 009, Verse 016"}
{"quote": "gatānāṃ tu tataḥ pūjām ṛṣiputraś cakāra ha idam arghyam idaṃ pādyam idaṃ mūlaṃ phalaṃ ca naḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 017"}
{"quote": "pratigṛhya tu tāṃ pūjāṃ sarvā eva samutsukāḥ ṛṣer bhītāś ca śīghraṃ tu gamanāya matiṃ dadhuḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 018"}
{"quote": "asmākam api mukhyāni phalānīmāni vai dvija gṛhāṇa prati bhadraṃ te bhakṣayasva ca mā ciram", "category": "Epic, Ramayana", "book": "Ramayana", "position": "Kanda 1, Sarga 009, Verse 019"}
{"quote": "tatas tās taṃ samāliṅgya sarvā harṣasamanvitāḥ modakān pradadus tasmai bhakṣyāṃś ca vividhāñ śubhān", "category": "Epic, Ramayana", "book": "Ramayana", "position": "Kanda 1, Sarga 009, Verse 020"}
{"quote": "tāni cāsvādya tejasvī phalānīti sma manyate anāsvāditapūrvāṇi vane nityanivāsinā", "category": "Epic, Ramayana", "book": "Ramayana", "position": "Kanda 1, Sarga 009, Verse 021"}
{"quote": "āpṛcchya ca tadā vipraṃ vratacaryāṃ nivedya ca gacchanti smāpadeśāt tā bhītās tasya pituḥ striyaḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 022"}
{"quote": "gatāsu tāsu sarvāsu kāśyapasyātmajo dvijaḥ asvasthahṛdayaś cāsīd duḥkhaṃ sma parivartate", "category": "Epic, Ramayana", "book": "Ramayana", "position": "Kanda 1, Sarga 009, Verse 023"}
{"quote": "tato 'paredyus taṃ deśam ājagāma sa vīryavān manojñā yatra tā dṛṣṭā vāramukhyāḥ svalaṃkṛtāḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 024"}
{"quote": "dṛṣṭvaiva ca tadā vipram āyāntaṃ hṛṣṭamānasāḥ upasṛtya tataḥ sarvās tās tam ūcur idaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 025"}
{"quote": "ehy āśramapadaṃ saumya asmākam iti cābruvan tatrāpy eṣa vidhiḥ śrīmān viśeṣeṇa bhaviṣyati", "category": "Epic, Ramayana", "book": "Ramayana", "position": "Kanda 1, Sarga 009, Verse 026"}
{"quote": "śrutvā tu vacanaṃ tāsāṃ sarvāsāṃ hṛdayaṃgamam gamanāya matiṃ cakre taṃ ca ninyus tadā striyaḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 027"}
{"quote": "tatra cānīyamāne tu vipre tasmin mahātmani vavarṣa sahasā devo jagat prahlādayaṃs tadā", "category": "Epic, Ramayana", "book": "Ramayana", "position": "Kanda 1, Sarga 009, Verse 028"}
{"quote": "varṣeṇaivāgataṃ vipraṃ viṣayaṃ svaṃ narādhipaḥ pratyudgamya muniṃ prahvaḥ śirasā ca mahīṃ gataḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 029"}
{"quote": "arghyaṃ ca pradadau tasmai nyāyataḥ susamāhitaḥ vavre prasādaṃ viprendrān mā vipraṃ manyur āviśet", "category": "Epic, Ramayana", "book": "Ramayana", "position": "Kanda 1, Sarga 009, Verse 030"}
{"quote": "antaḥpuraṃ praviśyāsmai kanyāṃ dattvā yathāvidhi śāntāṃ śāntena manasā rājā harṣam avāpa saḥ", "category": "Epic, Ramayana", "book": "Ramayana", "position": "Kanda 1, Sarga 009, Verse 031"}
{"quote": "evaṃ sa nyavasat tatra sarvakāmaiḥ supūjitaḥ ṛśyaśṛṅgo mahātejāḥ śāntayā saha bhāryayā", "category": "Epic, Ramayana", "book": "Ramayana", "position": "Kanda 1, Sarga 009, Verse 032"}
{"quote": "bhūya eva ca rājendra śṛṇu me vacanaṃ hitam yathā sa devapravaraḥ kathāyām evam abravīt", "category": "Epic, Ramayana", "book": "Ramayana", "position": "Kanda 1, Sarga 010, Verse 001"}
{"quote": "ikṣvākūṇāṃ kule jāto bhaviṣyati sudhārmikaḥ rājā daśaratho nāmnā śrīmān satyapratiśravaḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 002"}
{"quote": "aṅgarājena sakhyaṃ ca tasya rājño bhaviṣyati kanyā cāsya mahābhāgā śāntā nāma bhaviṣyati", "category": "Epic, Ramayana", "book": "Ramayana", "position": "Kanda 1, Sarga 010, Verse 003"}
{"quote": "putras tv aṅgasya rājñas tu lomapāda iti śrutaḥ taṃ sa rājā daśaratho gamiṣyati mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 004"}
{"quote": "anapatyo 'smi dharmātmañ śāntābhartā mama kratum āhareta tvayājñaptaḥ saṃtānārthaṃ kulasya ca", "category": "Epic, Ramayana", "book": "Ramayana", "position": "Kanda 1, Sarga 010, Verse 005"}
{"quote": "śrutvā rājño 'tha tad vākyaṃ manasā sa vicintya ca pradāsyate putravantaṃ śāntā bhartāram ātmavān", "category": "Epic, Ramayana", "book": "Ramayana", "position": "Kanda 1, Sarga 010, Verse 006"}
{"quote": "pratigṛhya ca taṃ vipraṃ sa rājā vigatajvaraḥ āhariṣyati taṃ yajñaṃ prahṛṣṭenāntarātmanā", "category": "Epic, Ramayana", "book": "Ramayana", "position": "Kanda 1, Sarga 010, Verse 007"}
{"quote": "taṃ ca rājā daśaratho yaṣṭukāmaḥ kṛtāñjaliḥ ṛśyaśṛṅgaṃ dvijaśreṣṭhaṃ varayiṣyati dharmavit", "category": "Epic, Ramayana", "book": "Ramayana", "position": "Kanda 1, Sarga 010, Verse 008"}
{"quote": "yajñārthaṃ prasavārthaṃ ca svargārthaṃ ca nareśvaraḥ labhate ca sa taṃ kāmaṃ dvijamukhyād viśāṃ patiḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 009"}
{"quote": "putrāś cāsya bhaviṣyanti catvāro 'mitavikramāḥ vaṃśapratiṣṭhānakarāḥ sarvalokeṣu viśrutāḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 010"}
{"quote": "evaṃ sa devapravaraḥ pūrvaṃ kathitavān kathām sanatkumāro bhagavān purā devayuge prabhuḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 011"}
{"quote": "sa tvaṃ puruṣaśārdūla tam ānaya susatkṛtam svayam eva mahārāja gatvā sabalavāhanaḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 012"}
{"quote": "anumānya vasiṣṭhaṃ ca sūtavākyaṃ niśamya ca sāntaḥpuraḥ sahāmātyaḥ prayayau yatra sa dvijaḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 013"}
{"quote": "vanāni saritaś caiva vyatikramya śanaiḥ śanaiḥ abhicakrāma taṃ deśaṃ yatra vai munipuṃgavaḥ", "category": "Epic, Ramayana", "book": "Ramayana", "position": "Kanda 1, Sarga 010, Verse 014"}
{"quote": "āsādya taṃ dvijaśreṣṭhaṃ lomapādasamīpagam ṛṣiputraṃ dadarśādau dīpyamānam ivānalam", "category": "Epic, Ramayana", "book": "Ramayana", "position": "Kanda 1, Sarga 010, Verse 015"}
{"quote": "tato rājā yathānyāyaṃ pūjāṃ cakre viśeṣataḥ sakhitvāt tasya vai rājñaḥ prahṛṣṭenāntarātmanā", "category": "Epic, Ramayana", "book": "Ramayana", "position": "Kanda 1, Sarga 010, Verse 016"}
{"quote": "lomapādena cākhyātam ṛṣiputrāya dhīmate sakhyaṃ saṃbandhakaṃ caiva tadā taṃ pratyapūjayat", "category": "Epic, Ramayana", "book": "Ramayana", "position": "Kanda 1, Sarga 010, Verse 017"}
{"quote": "evaṃ susatkṛtas tena sahoṣitvā nararṣabhaḥ saptāṣṭadivasān rājā rājānam idam abravīt", "category": "Epic, Ramayana", "book": "Ramayana", "position": "Kanda 1, Sarga 010, Verse 018"}
{"quote": "śāntā tava sutā rājan saha bhartrā viśāmpate madīyaṃ nagaraṃ yātu kāryaṃ hi mahad udyatam", "category": "Epic, Ramayana", "book": "Ramayana", "position": "Kanda 1, Sarga 010, Verse 019"}
{"quote": "tatheti rājā saṃśrutya gamanaṃ tasya dhīmataḥ uvāca vacanaṃ vipraṃ gaccha tvaṃ saha bhāryayā", "category": "Epic, Ramayana", "book": "Ramayana", "position": "Kanda 1, Sarga 010, Verse 020"}
{"quote": "ṛṣiputraḥ pratiśrutya tathety āha nṛpaṃ tadā sa nṛpeṇābhyanujñātaḥ prayayau saha bhāryayā", "category": "Epic, Ramayana", "book": "Ramayana", "position": "Kanda 1, Sarga 010, Verse 021"}
{"quote": "tāv anyonyāñjaliṃ kṛtvā snehāt saṃśliṣya corasā nanandatur daśaratho lomapādaś ca vīryavān", "category": "Epic, Ramayana", "book": "Ramayana", "position": "Kanda 1, Sarga 010, Verse 022"}
{"quote": "tataḥ suhṛdam āpṛcchya prasthito raghunandanaḥ paurebhyaḥ preṣayām āsa dūtān vai śīghragāminaḥ kriyatāṃ nagaraṃ sarvaṃ kṣipram eva svalaṃkṛtam", "category": "Epic, Ramayana", "book": "Ramayana", "position": "Kanda 1, Sarga 010, Verse 023"}
{"quote": "tataḥ prahṛṣṭāḥ paurās te śrutvā rājānam āgatam tathā pracakrus tat sarvaṃ rājñā yat preṣitaṃ tadā", "category": "Epic, Ramayana", "book": "Ramayana", "position": "Kanda 1, Sarga 010, Verse 024"}
{"quote": "tataḥ svalaṃkṛtaṃ rājā nagaraṃ praviveśa ha śaṅkhadundubhinirghoṣaiḥ puraskṛtya dvijarṣabham", "category": "Epic, Ramayana", "book": "Ramayana", "position": "Kanda 1, Sarga 010, Verse 025"}
{"quote": "tataḥ pramuditāḥ sarve dṛṣṭvā taṃ nāgarā dvijam praveśyamānaṃ satkṛtya narendreṇendrakarmaṇā", "category": "Epic, Ramayana", "book": "Ramayana", "position": "Kanda 1, Sarga 010, Verse 026"}
{"quote": "antaḥpuraṃ praveśyainaṃ pūjāṃ kṛtvā tu śāstrataḥ kṛtakṛtyaṃ tadātmānaṃ mene tasyopavāhanāt", "category": "Epic, Ramayana", "book": "Ramayana", "position": "Kanda 1, Sarga 010, Verse 027"}
{"quote": "antaḥpurāṇi sarvāṇi śāntāṃ dṛṣṭvā tathāgatām saha bhartrā viśālākṣīṃ prītyānandam upāgaman", "category": "Epic, Ramayana", "book": "Ramayana", "position": "Kanda 1, Sarga 010, Verse 028"}
{"quote": "pūjyamānā ca tābhiḥ sā rājñā caiva viśeṣataḥ uvāsa tatra sukhitā kaṃ cit kālaṃ saha dvijā", "category": "Epic, Ramayana", "book": "Ramayana", "position": "Kanda 1, Sarga 010, Verse 029"}
{"quote": "tataḥ kāle bahutithe kasmiṃś cit sumanohare vasante samanuprāpte rājño yaṣṭuṃ mano 'bhavat", "category": "Epic, Ramayana", "book": "Ramayana", "position": "Kanda 1, Sarga 011, Verse 001"}
{"quote": "tataḥ prasādya śirasā taṃ vipraṃ devavarṇinam yajñāya varayām āsa saṃtānārthaṃ kulasya vai", "category": "Epic, Ramayana", "book": "Ramayana", "position": "Kanda 1, Sarga 011, Verse 002"}
{"quote": "tatheti ca sa rājānam uvāca ca susatkṛtaḥ saṃbhārāḥ saṃbhriyantāṃ te turagaś ca vimucyatām", "category": "Epic, Ramayana", "book": "Ramayana", "position": "Kanda 1, Sarga 011, Verse 003"}
{"quote": "tato rājābravīd vākyaṃ sumantraṃ mantrisattamam sumantrāvāhaya kṣipram ṛtvijo brahmavādinaḥ", "category": "Epic, Ramayana", "book": "Ramayana", "position": "Kanda 1, Sarga 011, Verse 004"}
{"quote": "tataḥ sumantras tvaritaṃ gatvā tvaritavikramaḥ samānayat sa tān viprān samastān vedapāragān", "category": "Epic, Ramayana", "book": "Ramayana", "position": "Kanda 1, Sarga 011, Verse 005"}
{"quote": "suyajñaṃ vāmadevaṃ ca jābālim atha kāśyapam purohitaṃ vasiṣṭhaṃ ca ye cānye dvijasattamāḥ", "category": "Epic, Ramayana", "book": "Ramayana", "position": "Kanda 1, Sarga 011, Verse 006"}
{"quote": "tān pūjayitvā dharmātmā rājā daśarathas tadā idaṃ dharmārthasahitaṃ ślakṣṇaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 011, Verse 007"}
{"quote": "mama lālapyamānasya putrārthaṃ nāsti vai sukham tadarthaṃ hayamedhena yakṣyāmīti matir mama", "category": "Epic, Ramayana", "book": "Ramayana", "position": "Kanda 1, Sarga 011, Verse 008"}
{"quote": "tad ahaṃ yaṣṭum icchāmi śāstradṛṣṭena karmaṇā ṛṣiputraprabhāvena kāmān prāpsyāmi cāpy aham", "category": "Epic, Ramayana", "book": "Ramayana", "position": "Kanda 1, Sarga 011, Verse 009"}
{"quote": "tataḥ sādhv iti tad vākyaṃ brāhmaṇāḥ pratyapūjayan vasiṣṭhapramukhāḥ sarve pārthivasya mukhāc cyutam", "category": "Epic, Ramayana", "book": "Ramayana", "position": "Kanda 1, Sarga 011, Verse 010"}
{"quote": "ṛśyaśṛṅgapurogāś ca pratyūcur nṛpatiṃ tadā saṃbhārāḥ saṃbhriyantāṃ te turagaś ca vimucyatām", "category": "Epic, Ramayana", "book": "Ramayana", "position": "Kanda 1, Sarga 011, Verse 011"}
{"quote": "sarvathā prāpyase putrāṃś caturo 'mitavikramān yasya te dhārmikī buddhir iyaṃ putrārtham āgatā", "category": "Epic, Ramayana", "book": "Ramayana", "position": "Kanda 1, Sarga 011, Verse 012"}
{"quote": "tataḥ prīto 'bhavad rājā śrutvā tad dvijabhāṣitam amātyāṃś cābravīd rājā harṣeṇedaṃ śubhākṣaram", "category": "Epic, Ramayana", "book": "Ramayana", "position": "Kanda 1, Sarga 011, Verse 013"}
{"quote": "gurūṇāṃ vacanāc chīghraṃ saṃbhārāḥ saṃbhriyantu me samarthādhiṣṭhitaś cāśvaḥ sopādhyāyo vimucyatām", "category": "Epic, Ramayana", "book": "Ramayana", "position": "Kanda 1, Sarga 011, Verse 014"}
{"quote": "sarayvāś cottare tīre yajñabhūmir vidhīyatām śāntayaś cābhivardhantāṃ yathākalpaṃ yathāvidhi", "category": "Epic, Ramayana", "book": "Ramayana", "position": "Kanda 1, Sarga 011, Verse 015"}
{"quote": "śakyaḥ kartum ayaṃ yajñaḥ sarveṇāpi mahīkṣitā nāparādho bhavet kaṣṭo yady asmin kratusattame", "category": "Epic, Ramayana", "book": "Ramayana", "position": "Kanda 1, Sarga 011, Verse 016"}
{"quote": "chidraṃ hi mṛgayante 'tra vidvāṃso brahmarākṣasāḥ vidhihīnasya yajñasya sadyaḥ kartā vinaśyati", "category": "Epic, Ramayana", "book": "Ramayana", "position": "Kanda 1, Sarga 011, Verse 017"}
{"quote": "tad yathā vidhipūrvaṃ me kratur eṣa samāpyate tathāvidhānaṃ kriyatāṃ samarthāḥ karaṇeṣv iha", "category": "Epic, Ramayana", "book": "Ramayana", "position": "Kanda 1, Sarga 011, Verse 018"}
{"quote": "tatheti ca tataḥ sarve mantriṇaḥ pratyapūjayan pārthivendrasya tad vākyaṃ yathājñaptam akurvata", "category": "Epic, Ramayana", "book": "Ramayana", "position": "Kanda 1, Sarga 011, Verse 019"}
{"quote": "tato dvijās te dharmajñam astuvan pārthivarṣabham anujñātās tataḥ sarve punar jagmur yathāgatam", "category": "Epic, Ramayana", "book": "Ramayana", "position": "Kanda 1, Sarga 011, Verse 020"}
{"quote": "gatānāṃ tu dvijātīnāṃ mantriṇas tān narādhipaḥ visarjayitvā svaṃ veśma praviveśa mahādyutiḥ", "category": "Epic, Ramayana", "book": "Ramayana", "position": "Kanda 1, Sarga 011, Verse 021"}
{"quote": "punaḥ prāpte vasante tu pūrṇaḥ saṃvatsaro 'bhavat abhivādya vasiṣṭhaṃ ca nyāyataḥ pratipūjya ca", "category": "Epic, Ramayana", "book": "Ramayana", "position": "Kanda 1, Sarga 012, Verse 001"}
{"quote": "abravīt praśritaṃ vākyaṃ prasavārthaṃ dvijottamam yajño me kriyatāṃ vipra yathoktaṃ munipuṃgava", "category": "Epic, Ramayana", "book": "Ramayana", "position": "Kanda 1, Sarga 012, Verse 002"}
{"quote": "yathā na vighnaḥ kriyate yajñāṅgeṣu vidhīyatām bhavān snigdhaḥ suhṛn mahyaṃ guruś ca paramo mahān", "category": "Epic, Ramayana", "book": "Ramayana", "position": "Kanda 1, Sarga 012, Verse 003"}
{"quote": "voḍhavyo bhavatā caiva bhāro yajñasya codyataḥ tatheti ca sa rājānam abravīd dvijasattamaḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 004"}
{"quote": "kariṣye sarvam evaitad bhavatā yat samarthitam tato 'bravīd dvijān vṛddhān yajñakarmasu niṣṭhitān", "category": "Epic, Ramayana", "book": "Ramayana", "position": "Kanda 1, Sarga 012, Verse 005"}
{"quote": "sthāpatye niṣṭhitāṃś caiva vṛddhān paramadhārmikān karmāntikāñ śilpakārān vardhakīn khanakān api", "category": "Epic, Ramayana", "book": "Ramayana", "position": "Kanda 1, Sarga 012, Verse 006"}
{"quote": "gaṇakāñ śilpinaś caiva tathaiva naṭanartakān tathā śucīñ śāstravidaḥ puruṣān subahuśrutān", "category": "Epic, Ramayana", "book": "Ramayana", "position": "Kanda 1, Sarga 012, Verse 007"}
{"quote": "yajñakarma samīhantāṃ bhavanto rājaśāsanāt iṣṭakā bahusāhasrī śīghram ānīyatām iti", "category": "Epic, Ramayana", "book": "Ramayana", "position": "Kanda 1, Sarga 012, Verse 008"}
{"quote": "aupakāryāḥ kriyantāṃ ca rājñāṃ bahuguṇānvitāḥ brāhmaṇāvasathāś caiva kartavyāḥ śataśaḥ śubhāḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 009"}
{"quote": "bhakṣyānnapānair bahubhiḥ samupetāḥ suniṣṭhitāḥ tathā paurajanasyāpi kartavyā bahuvistarāḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 010"}
{"quote": "āvāsā bahubhakṣyā vai sarvakāmair upasthitāḥ tathā jānapadasyāpi janasya bahuśobhanam", "category": "Epic, Ramayana", "book": "Ramayana", "position": "Kanda 1, Sarga 012, Verse 011"}
{"quote": "dātavyam annaṃ vidhivat satkṛtya na tu līlayā sarve varṇā yathā pūjāṃ prāpnuvanti susatkṛtāḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 012"}
{"quote": "na cāvajñā prayoktavyā kāmakrodhavaśād api yajñakarmasu ye 'vyagrāḥ puruṣāḥ śilpinas tathā", "category": "Epic, Ramayana", "book": "Ramayana", "position": "Kanda 1, Sarga 012, Verse 013"}
{"quote": "teṣām api viśeṣeṇa pūjā kāryā yathākramam yathā sarvaṃ suvihitaṃ na kiṃ cit parihīyate", "category": "Epic, Ramayana", "book": "Ramayana", "position": "Kanda 1, Sarga 012, Verse 014"}
{"quote": "tathā bhavantaḥ kurvantu prītisnigdhena cetasā tataḥ sarve samāgamya vasiṣṭham idam abruvan", "category": "Epic, Ramayana", "book": "Ramayana", "position": "Kanda 1, Sarga 012, Verse 015"}
{"quote": "yathoktaṃ tat kariṣyāmo na kiṃ cit parihāsyate tataḥ sumantram āhūya vasiṣṭho vākyam abravīt", "category": "Epic, Ramayana", "book": "Ramayana", "position": "Kanda 1, Sarga 012, Verse 016"}
{"quote": "nimantrayasya nṛpatīn pṛthivyāṃ ye ca dhārmikāḥ brāhmaṇān kṣatriyān vaiśyāñ śūdrāṃś caiva sahasraśaḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 017"}
{"quote": "samānayasva satkṛtya sarvadeśeṣu mānavān mithilādhipatiṃ śūraṃ janakaṃ satyavikramam", "category": "Epic, Ramayana", "book": "Ramayana", "position": "Kanda 1, Sarga 012, Verse 018"}
{"quote": "niṣṭhitaṃ sarvaśāstreṣu tathā vedeṣu niṣṭhitam tam ānaya mahābhāgaṃ svayam eva susatkṛtam pūrvasaṃbandhinaṃ jñātvā tataḥ pūrvaṃ bravīmi te", "category": "Epic, Ramayana", "book": "Ramayana", "position": "Kanda 1, Sarga 012, Verse 019"}
{"quote": "tathā kāśipatiṃ snigdhaṃ satataṃ priyavādinam sadvṛttaṃ devasaṃkāśaṃ svayam evānayasva ha", "category": "Epic, Ramayana", "book": "Ramayana", "position": "Kanda 1, Sarga 012, Verse 020"}
{"quote": "tathā kekayarājānaṃ vṛddhaṃ paramadhārmikam śvaśuraṃ rājasiṃhasya saputraṃ tam ihānaya", "category": "Epic, Ramayana", "book": "Ramayana", "position": "Kanda 1, Sarga 012, Verse 021"}
{"quote": "aṅgeśvaraṃ mahābhāgaṃ lomapādaṃ susatkṛtam vayasyaṃ rājasiṃhasya tam ānaya yaśasvinam", "category": "Epic, Ramayana", "book": "Ramayana", "position": "Kanda 1, Sarga 012, Verse 022"}
{"quote": "prācīnān sindhusauvīrān saurāṣṭhreyāṃś ca pārthivān dākṣiṇātyān narendrāṃś ca samastān ānayasva ha", "category": "Epic, Ramayana", "book": "Ramayana", "position": "Kanda 1, Sarga 012, Verse 023"}
{"quote": "santi snigdhāś ca ye cānye rājānaḥ pṛthivītale tān ānaya yathākṣipraṃ sānugān sahabāndhavān", "category": "Epic, Ramayana", "book": "Ramayana", "position": "Kanda 1, Sarga 012, Verse 024"}
{"quote": "vasiṣṭhavākyaṃ tac chrutvā sumantras tvaritas tadā vyādiśat puruṣāṃs tatra rājñām ānayane śubhān", "category": "Epic, Ramayana", "book": "Ramayana", "position": "Kanda 1, Sarga 012, Verse 025"}
{"quote": "svayam eva hi dharmātmā prayayau muniśāsanāt sumantras tvarito bhūtvā samānetuṃ mahīkṣitaḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 026"}
{"quote": "te ca karmāntikāḥ sarve vasiṣṭhāya ca dhīmate sarvaṃ nivedayanti sma yajñe yad upakalpitam", "category": "Epic, Ramayana", "book": "Ramayana", "position": "Kanda 1, Sarga 012, Verse 027"}
{"quote": "tataḥ prīto dvijaśreṣṭhas tān sarvān punar abravīt avajñayā na dātavyaṃ kasya cil līlayāpi vā avajñayā kṛtaṃ hanyād dātāraṃ nātra saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 028"}
{"quote": "tataḥ kaiś cid ahorātrair upayātā mahīkṣitaḥ bahūni ratnāny ādāya rājño daśarathasya ha", "category": "Epic, Ramayana", "book": "Ramayana", "position": "Kanda 1, Sarga 012, Verse 029"}
{"quote": "tato vasiṣṭhaḥ suprīto rājānam idam abravīt upayātā naravyāghra rājānas tava śāsanāt", "category": "Epic, Ramayana", "book": "Ramayana", "position": "Kanda 1, Sarga 012, Verse 030"}
{"quote": "mayāpi satkṛtāḥ sarve yathārhaṃ rājasattamāḥ yajñiyaṃ ca kṛtaṃ rājan puruṣaiḥ susamāhitaiḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 031"}
{"quote": "niryātu ca bhavān yaṣṭuṃ yajñāyatanam antikāt sarvakāmair upahṛtair upetaṃ vai samantataḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 032"}
{"quote": "tathā vasiṣṭhavacanād ṛśyaśṛṅgasya cobhayoḥ śubhe divasa nakṣatre niryāto jagatīpatiḥ", "category": "Epic, Ramayana", "book": "Ramayana", "position": "Kanda 1, Sarga 012, Verse 033"}
{"quote": "tato vasiṣṭhapramukhāḥ sarva eva dvijottamāḥ ṛśyaśṛṅgaṃ puraskṛtya yajñakarmārabhaṃs tadā", "category": "Epic, Ramayana", "book": "Ramayana", "position": "Kanda 1, Sarga 012, Verse 034"}
{"quote": "atha saṃvatsare pūrṇe tasmin prāpte turaṅgame sarayvāś cottare tīre rājño yajño 'bhyavartata", "category": "Epic, Ramayana", "book": "Ramayana", "position": "Kanda 1, Sarga 013, Verse 001"}
{"quote": "ṛśyaśṛṅgaṃ puraskṛtya karma cakrur dvijarṣabhāḥ aśvamedhe mahāyajñe rājño 'sya sumahātmanaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 002"}
{"quote": "karma kurvanti vidhivad yājakā vedapāragāḥ yathāvidhi yathānyāyaṃ parikrāmanti śāstrataḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 003"}
{"quote": "pravargyaṃ śāstrataḥ kṛtvā tathaivopasadaṃ dvijāḥ cakruś ca vidhivat sarvam adhikaṃ karma śāstrataḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 004"}
{"quote": "abhipūjya tato hṛṣṭāḥ sarve cakrur yathāvidhi prātaḥsavanapūrvāṇi karmāṇi munipuṃgavāḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 005"}
{"quote": "na cāhutam abhūt tatra skhalitaṃ vāpi kiṃ cana dṛśyate brahmavat sarvaṃ kṣemayuktaṃ hi cakrire", "category": "Epic, Ramayana", "book": "Ramayana", "position": "Kanda 1, Sarga 013, Verse 006"}
{"quote": "na teṣv ahaḥsu śrānto vā kṣudhito vāpi dṛśyate nāvidvān brāhmaṇas tatra nāśatānucaras tathā", "category": "Epic, Ramayana", "book": "Ramayana", "position": "Kanda 1, Sarga 013, Verse 007"}
{"quote": "brāhmaṇā bhuñjate nityaṃ nāthavantaś ca bhuñjate tāpasā bhuñjate cāpi śramaṇā bhuñjate tathā", "category": "Epic, Ramayana", "book": "Ramayana", "position": "Kanda 1, Sarga 013, Verse 008"}
{"quote": "vṛddhāś ca vyādhitāś caiva striyo bālās tathaiva ca aniśaṃ bhuñjamānānāṃ na tṛptir upalabhyate", "category": "Epic, Ramayana", "book": "Ramayana", "position": "Kanda 1, Sarga 013, Verse 009"}
{"quote": "dīyatāṃ dīyatām annaṃ vāsāṃsi vividhāni ca iti saṃcoditās tatra tathā cakrur anekaśaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 010"}
{"quote": "annakūṭāś ca bahavo dṛśyante parvatopamāḥ divase divase tatra siddhasya vidhivat tadā", "category": "Epic, Ramayana", "book": "Ramayana", "position": "Kanda 1, Sarga 013, Verse 011"}
{"quote": "annaṃ hi vidhivat svādu praśaṃsanti dvijarṣabhāḥ aho tṛptāḥ sma bhadraṃ te iti śuśrāva rāghavaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 012"}
{"quote": "svalaṃkṛtāś ca puruṣā brāhmaṇān paryaveṣayan upāsate ca tān anye sumṛṣṭamaṇikuṇḍalāḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 013"}
{"quote": "karmāntare tadā viprā hetuvādān bahūn api prāhuḥ suvāgmino dhīrāḥ parasparajigīṣayā", "category": "Epic, Ramayana", "book": "Ramayana", "position": "Kanda 1, Sarga 013, Verse 014"}
{"quote": "divase divase tatra saṃstare kuśalā dvijāḥ sarvakarmāṇi cakrus te yathāśāstraṃ pracoditāḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 015"}
{"quote": "nāṣaḍaṅgavid atrāsīn nāvrato nābahuśrutaḥ sadasyas tasya vai rājño nāvādakuśalo dvijaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 016"}
{"quote": "prāpte yūpocchraye tasmin ṣaḍ bailvāḥ khādirās tathā tāvanto bilvasahitāḥ parṇinaś ca tathāpare", "category": "Epic, Ramayana", "book": "Ramayana", "position": "Kanda 1, Sarga 013, Verse 017"}
{"quote": "śleṣmātakamayo diṣṭo devadārumayas tathā dvāv eva tatra vihitau bāhuvyastaparigrahau", "category": "Epic, Ramayana", "book": "Ramayana", "position": "Kanda 1, Sarga 013, Verse 018"}
{"quote": "kāritāḥ sarva evaite śāstrajñair yajñakovidaiḥ śobhārthaṃ tasya yajñasya kāñcanālaṃkṛtā bhavan", "category": "Epic, Ramayana", "book": "Ramayana", "position": "Kanda 1, Sarga 013, Verse 019"}
{"quote": "vinyastā vidhivat sarve śilpibhiḥ sukṛtā dṛḍhāḥ aṣṭāśrayaḥ sarva eva ślakṣṇarūpasamanvitāḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 020"}
{"quote": "ācchāditās te vāsobhiḥ puṣpair gandhaiś ca bhūṣitāḥ saptarṣayo dīptimanto virājante yathā divi", "category": "Epic, Ramayana", "book": "Ramayana", "position": "Kanda 1, Sarga 013, Verse 021"}
{"quote": "iṣṭakāś ca yathānyāyaṃ kāritāś ca pramāṇataḥ cito 'gnir brāhmaṇais tatra kuśalaiḥ śulbakarmaṇi", "category": "Epic, Ramayana", "book": "Ramayana", "position": "Kanda 1, Sarga 013, Verse 022"}
{"quote": "sa cityo rājasiṃhasya saṃcitaḥ kuśalair dvijaiḥ garuḍo rukmapakṣo vai triguṇo 'ṣṭādaśātmakaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 023"}
{"quote": "niyuktās tatra paśavas tat tad uddiśya daivatam uragāḥ pakṣiṇaś caiva yathāśāstraṃ pracoditāḥ śāmitre tu hayas tatra tathā jala carāś ca ye", "category": "Epic, Ramayana", "book": "Ramayana", "position": "Kanda 1, Sarga 013, Verse 024"}
{"quote": "ṛtvigbhiḥ sarvam evaitan niyuktaṃ śāstratas tadā paśūnāṃ triśataṃ tatra yūpeṣu niyataṃ tadā aśvaratnottamaṃ tasya rājño daśarathasya ha", "category": "Epic, Ramayana", "book": "Ramayana", "position": "Kanda 1, Sarga 013, Verse 025"}
{"quote": "kausalyā taṃ hayaṃ tatra paricarya samantataḥ kṛpāṇair viśaśāsainaṃ tribhiḥ paramayā mudā", "category": "Epic, Ramayana", "book": "Ramayana", "position": "Kanda 1, Sarga 013, Verse 026"}
{"quote": "patatriṇā tadā sārdhaṃ susthitena ca cetasā avasad rajanīm ekāṃ kausalyā dharmakāmyayā", "category": "Epic, Ramayana", "book": "Ramayana", "position": "Kanda 1, Sarga 013, Verse 027"}
{"quote": "hotādhvaryus tathodgātā hayena samayojayan mahiṣyā parivṛktyātha vāvātām aparāṃ tathā", "category": "Epic, Ramayana", "book": "Ramayana", "position": "Kanda 1, Sarga 013, Verse 028"}
{"quote": "patatriṇas tasya vapām uddhṛtya niyatendriyaḥ ṛtvik parama saṃpannaḥ śrapayām āsa śāstrataḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 029"}
{"quote": "dhūmagandhaṃ vapāyās tu jighrati sma narādhipaḥ yathākālaṃ yathānyāyaṃ nirṇudan pāpam ātmanaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 030"}
{"quote": "hayasya yāni cāṅgāni tāni sarvāṇi brāhmaṇāḥ agnau prāsyanti vidhivat samastāḥ ṣoḍaśartvijaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 031"}
{"quote": "plakṣaśākhāsu yajñānām anyeṣāṃ kriyate haviḥ aśvamedhasya caikasya vaitaso bhāga iṣyate", "category": "Epic, Ramayana", "book": "Ramayana", "position": "Kanda 1, Sarga 013, Verse 032"}
{"quote": "tryaho 'śvamedhaḥ saṃkhyātaḥ kalpasūtreṇa brāhmaṇaiḥ catuṣṭomam ahas tasya prathamaṃ parikalpitam", "category": "Epic, Ramayana", "book": "Ramayana", "position": "Kanda 1, Sarga 013, Verse 033"}
{"quote": "ukthyaṃ dvitīyaṃ saṃkhyātam atirātraṃ tathottaram kāritās tatra bahavo vihitāḥ śāstradarśanāt", "category": "Epic, Ramayana", "book": "Ramayana", "position": "Kanda 1, Sarga 013, Verse 034"}
{"quote": "jyotiṣṭomāyuṣī caiva atirātrau ca nirmitau abhijid viśvajic caiva aptoryāmo mahākratuḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 035"}
{"quote": "prācīṃ hotre dadau rājā diśaṃ svakulavardhanaḥ adhvaryave pratīcīṃ tu brahmaṇe dakṣiṇāṃ diśam", "category": "Epic, Ramayana", "book": "Ramayana", "position": "Kanda 1, Sarga 013, Verse 036"}
{"quote": "udgātre tu tathodīcīṃ dakṣiṇaiṣā vinirmitā aśvamedhe mahāyajñe svayambhuvihite purā", "category": "Epic, Ramayana", "book": "Ramayana", "position": "Kanda 1, Sarga 013, Verse 037"}
{"quote": "kratuṃ samāpya tu tadā nyāyataḥ puruṣarṣabhaḥ ṛtvigbhyo hi dadau rājā dharāṃ tāṃ kratuvardhanaḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 038"}
{"quote": "ṛtvijas tv abruvan sarve rājānaṃ gatakalmaṣam bhavān eva mahīṃ kṛtsnām eko rakṣitum arhati", "category": "Epic, Ramayana", "book": "Ramayana", "position": "Kanda 1, Sarga 013, Verse 039"}
{"quote": "na bhūmyā kāryam asmākaṃ na hi śaktāḥ sma pālane ratāḥ svādhyāyakaraṇe vayaṃ nityaṃ hi bhūmipa niṣkrayaṃ kiṃ cid eveha prayacchatu bhavān iti", "category": "Epic, Ramayana", "book": "Ramayana", "position": "Kanda 1, Sarga 013, Verse 040"}
{"quote": "gavāṃ śatasahasrāṇi daśa tebhyo dadau nṛpaḥ daśakoṭiṃ suvarṇasya rajatasya caturguṇam", "category": "Epic, Ramayana", "book": "Ramayana", "position": "Kanda 1, Sarga 013, Verse 041"}
{"quote": "ṛtvijas tu tataḥ sarve pradaduḥ sahitā vasu ṛśyaśṛṅgāya munaye vasiṣṭhāya ca dhīmate", "category": "Epic, Ramayana", "book": "Ramayana", "position": "Kanda 1, Sarga 013, Verse 042"}
{"quote": "tatas te nyāyataḥ kṛtvā pravibhāgaṃ dvijottamāḥ suprītamanasaḥ sarve pratyūcur muditā bhṛśam", "category": "Epic, Ramayana", "book": "Ramayana", "position": "Kanda 1, Sarga 013, Verse 043"}
{"quote": "tataḥ prītamanā rājā prāpya yajñam anuttamam pāpāpahaṃ svarnayanaṃ dustaraṃ pārthivarṣabhaiḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 044"}
{"quote": "tato 'bravīd ṛśyaśṛṅgaṃ rājā daśarathas tadā kulasya vardhanaṃ tat tu kartum arhasi suvrata", "category": "Epic, Ramayana", "book": "Ramayana", "position": "Kanda 1, Sarga 013, Verse 045"}
{"quote": "tatheti ca sa rājānam uvāca dvijasattamaḥ bhaviṣyanti sutā rājaṃś catvāras te kulodvahāḥ", "category": "Epic, Ramayana", "book": "Ramayana", "position": "Kanda 1, Sarga 013, Verse 046"}
{"quote": "medhāvī tu tato dhyātvā sa kiṃ cid idam uttamam labdhasaṃjñas tatas taṃ tu vedajño nṛpam abravīt", "category": "Epic, Ramayana", "book": "Ramayana", "position": "Kanda 1, Sarga 014, Verse 001"}
{"quote": "iṣṭiṃ te 'haṃ kariṣyāmi putrīyāṃ putrakāraṇāt atharvaśirasi proktair mantraiḥ siddhāṃ vidhānataḥ", "category": "Epic, Ramayana", "book": "Ramayana", "position": "Kanda 1, Sarga 014, Verse 002"}
{"quote": "tataḥ prākramad iṣṭiṃ tāṃ putrīyāṃ putra kāraṇāt juhāva cāgnau tejasvī mantradṛṣṭena karmaṇā", "category": "Epic, Ramayana", "book": "Ramayana", "position": "Kanda 1, Sarga 014, Verse 003"}
{"quote": "tato devāḥ sagandharvāḥ siddhāś ca paramarṣayaḥ bhāgapratigrahārthaṃ vai samavetā yathāvidhi", "category": "Epic, Ramayana", "book": "Ramayana", "position": "Kanda 1, Sarga 014, Verse 004"}
{"quote": "tāḥ sametya yathānyāyaṃ tasmin sadasi devatāḥ abruvaṃl lokakartāraṃ brahmāṇaṃ vacanaṃ mahat", "category": "Epic, Ramayana", "book": "Ramayana", "position": "Kanda 1, Sarga 014, Verse 005"}
{"quote": "bhagavaṃs tvatprasādena rāvaṇo nāma rākṣasaḥ sarvānno bādhate vīryāc chāsituṃ taṃ na śaknumaḥ", "category": "Epic, Ramayana", "book": "Ramayana", "position": "Kanda 1, Sarga 014, Verse 006"}
{"quote": "tvayā tasmai varo dattaḥ prītena bhagavan purā mānayantaś ca taṃ nityaṃ sarvaṃ tasya kṣamāmahe", "category": "Epic, Ramayana", "book": "Ramayana", "position": "Kanda 1, Sarga 014, Verse 007"}
{"quote": "udvejayati lokāṃs trīn ucchritān dveṣṭi durmatiḥ śakraṃ tridaśarājānaṃ pradharṣayitum icchati", "category": "Epic, Ramayana", "book": "Ramayana", "position": "Kanda 1, Sarga 014, Verse 008"}
{"quote": "ṛṣīn yakṣān sagandharvān asurān brāhmaṇāṃs tathā atikrāmati durdharṣo varadānena mohitaḥ", "category": "Epic, Ramayana", "book": "Ramayana", "position": "Kanda 1, Sarga 014, Verse 009"}
{"quote": "nainaṃ sūryaḥ pratapati pārśve vāti na mārutaḥ calormimālī taṃ dṛṣṭvā samudro 'pi na kampate", "category": "Epic, Ramayana", "book": "Ramayana", "position": "Kanda 1, Sarga 014, Verse 010"}
{"quote": "tan manan no bhayaṃ tasmād rākṣasād ghoradarśanāt vadhārthaṃ tasya bhagavann upāyaṃ kartum arhasi", "category": "Epic, Ramayana", "book": "Ramayana", "position": "Kanda 1, Sarga 014, Verse 011"}
{"quote": "evam uktaḥ suraiḥ sarvaiś cintayitvā tato 'bravīt hantāyaṃ vihitas tasya vadhopāyo durātmanaḥ", "category": "Epic, Ramayana", "book": "Ramayana", "position": "Kanda 1, Sarga 014, Verse 012"}
{"quote": "tena gandharvayakṣāṇāṃ devadānavarakṣasām avadhyo 'smīti vāg uktā tathety uktaṃ ca tan mayā", "category": "Epic, Ramayana", "book": "Ramayana", "position": "Kanda 1, Sarga 014, Verse 013"}
{"quote": "nākīrtayad avajñānāt tad rakṣo mānuṣāṃs tadā tasmāt sa mānuṣād vadhyo mṛtur nānyo 'sya vidyate", "category": "Epic, Ramayana", "book": "Ramayana", "position": "Kanda 1, Sarga 014, Verse 014"}
{"quote": "etac chrutvā priyaṃ vākyaṃ brahmaṇā samudāhṛtam devā maharṣayaḥ sarve prahṛṣṭās te 'bhavaṃs tadā", "category": "Epic, Ramayana", "book": "Ramayana", "position": "Kanda 1, Sarga 014, Verse 015"}
{"quote": "etasminn antare viṣṇur upayāto mahādyutiḥ brahmaṇā ca samāgamya tatra tasthau samāhitaḥ", "category": "Epic, Ramayana", "book": "Ramayana", "position": "Kanda 1, Sarga 014, Verse 016"}
{"quote": "tam abruvan surāḥ sarve samabhiṣṭūya saṃnatāḥ tvāṃ niyokṣyāmahe viṣṇo lokānāṃ hitakāmyayā", "category": "Epic, Ramayana", "book": "Ramayana", "position": "Kanda 1, Sarga 014, Verse 017"}
{"quote": "rājño daśarathasya tvam ayodhyādhipater vibho dharmajñasya vadānyasya maharṣisamatejasaḥ tasya bhāryāsu tisṛṣu hrīśrīkīrtyupamāsu ca viṣṇo putratvam āgaccha kṛtvātmānaṃ caturvidham", "category": "Epic, Ramayana", "book": "Ramayana", "position": "Kanda 1, Sarga 014, Verse 018"}
{"quote": "tatra tvaṃ mānuṣo bhūtvā pravṛddhaṃ lokakaṇṭakam avadhyaṃ daivatair viṣṇo samare jahi rāvaṇam", "category": "Epic, Ramayana", "book": "Ramayana", "position": "Kanda 1, Sarga 014, Verse 019"}
{"quote": "sa hi devān sagandharvān siddhāṃś ca ṛṣisattamān rākṣaso rāvaṇo mūrkho vīryotsekena bādhate", "category": "Epic, Ramayana", "book": "Ramayana", "position": "Kanda 1, Sarga 014, Verse 020"}
{"quote": "tad uddhataṃ rāvaṇam ṛddhatejasaṃ pravṛddhadarpaṃ tridaśeśvaradviṣam virāvaṇaṃ sādhu tapasvikaṇṭakaṃ tapasvinām uddhara taṃ bhayāvaham", "category": "Epic, Ramayana", "book": "Ramayana", "position": "Kanda 1, Sarga 014, Verse 021"}
{"quote": "tato nārāyaṇo viṣṇur niyuktaḥ surasattamaiḥ jānann api surān evaṃ ślakṣṇaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 015, Verse 001"}
{"quote": "upāyaḥ ko vadhe tasya rākṣasādhipateḥ surāḥ yam ahaṃ taṃ samāsthāya nihanyām ṛṣikaṇṭakam", "category": "Epic, Ramayana", "book": "Ramayana", "position": "Kanda 1, Sarga 015, Verse 002"}
{"quote": "evam uktāḥ surāḥ sarve pratyūcur viṣṇum avyayam mānuṣīṃ tanum āsthāya rāvaṇaṃ jahi saṃyuge", "category": "Epic, Ramayana", "book": "Ramayana", "position": "Kanda 1, Sarga 015, Verse 003"}
{"quote": "sa hi tepe tapas tīvraṃ dīrghakālam ariṃdama yena tuṣṭo 'bhavad brahmā lokakṛl lokapūjitaḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 004"}
{"quote": "saṃtuṣṭaḥ pradadau tasmai rākṣasāya varaṃ prabhuḥ nānāvidhebhyo bhūtebhyo bhayaṃ nānyatra mānuṣāt", "category": "Epic, Ramayana", "book": "Ramayana", "position": "Kanda 1, Sarga 015, Verse 005"}
{"quote": "avajñātāḥ purā tena varadānena mānavāḥ tasmāt tasya vadho dṛṣṭo mānuṣebhyaḥ paraṃtapa", "category": "Epic, Ramayana", "book": "Ramayana", "position": "Kanda 1, Sarga 015, Verse 006"}
{"quote": "ity etad vacanaṃ śrutvā surāṇāṃ viṣṇur ātmavān pitaraṃ rocayām āsa tadā daśarathaṃ nṛpam", "category": "Epic, Ramayana", "book": "Ramayana", "position": "Kanda 1, Sarga 015, Verse 007"}
{"quote": "sa cāpy aputro nṛpatis tasmin kāle mahādyutiḥ ayajat putriyām iṣṭiṃ putrepsur arisūdanaḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 008"}
{"quote": "tato vai yajamānasya pāvakād atulaprabham prādurbhūtaṃ mahad bhūtaṃ mahāvīryaṃ mahābalam", "category": "Epic, Ramayana", "book": "Ramayana", "position": "Kanda 1, Sarga 015, Verse 009"}
{"quote": "kṛṣṇaṃ raktāmbaradharaṃ raktāsyaṃ dundubhisvanam snigdhaharyakṣatanujaśmaśrupravaramūrdhajam", "category": "Epic, Ramayana", "book": "Ramayana", "position": "Kanda 1, Sarga 015, Verse 010"}
{"quote": "śubhalakṣaṇasaṃpannaṃ divyābharaṇabhūṣitam śailaśṛṅgasamutsedhaṃ dṛptaśārdūlavikramam", "category": "Epic, Ramayana", "book": "Ramayana", "position": "Kanda 1, Sarga 015, Verse 011"}
{"quote": "divākarasamākāraṃ dīptānalaśikhopamam taptajāmbūnadamayīṃ rājatāntaparicchadām", "category": "Epic, Ramayana", "book": "Ramayana", "position": "Kanda 1, Sarga 015, Verse 012"}
{"quote": "divyapāyasasaṃpūrṇāṃ pātrīṃ patnīm iva priyām pragṛhya vipulāṃ dorbhyāṃ svayaṃ māyāmayīm iva", "category": "Epic, Ramayana", "book": "Ramayana", "position": "Kanda 1, Sarga 015, Verse 013"}
{"quote": "samavekṣyābravīd vākyam idaṃ daśarathaṃ nṛpam prājāpatyaṃ naraṃ viddhi mām ihābhyāgataṃ nṛpa", "category": "Epic, Ramayana", "book": "Ramayana", "position": "Kanda 1, Sarga 015, Verse 014"}
{"quote": "tataḥ paraṃ tadā rājā pratyuvāca kṛtāñjaliḥ bhagavan svāgataṃ te 'stu kim ahaṃ karavāṇi te", "category": "Epic, Ramayana", "book": "Ramayana", "position": "Kanda 1, Sarga 015, Verse 015"}
{"quote": "atho punar idaṃ vākyaṃ prājāpatyo naro 'bravīt rājann arcayatā devān adya prāptam idaṃ tvayā", "category": "Epic, Ramayana", "book": "Ramayana", "position": "Kanda 1, Sarga 015, Verse 016"}
{"quote": "idaṃ tu naraśārdūla pāyasaṃ devanirmitam prajākaraṃ gṛhāṇa tvaṃ dhanyam ārogyavardhanam", "category": "Epic, Ramayana", "book": "Ramayana", "position": "Kanda 1, Sarga 015, Verse 017"}
{"quote": "bhāryāṇām anurūpāṇām aśnīteti prayaccha vai tāsu tvaṃ lapsyase putrān yadarthaṃ yajase nṛpa", "category": "Epic, Ramayana", "book": "Ramayana", "position": "Kanda 1, Sarga 015, Verse 018"}
{"quote": "tatheti nṛpatiḥ prītaḥ śirasā pratigṛhya tām pātrīṃ devānnasaṃpūrṇāṃ devadattāṃ hiraṇmayīm", "category": "Epic, Ramayana", "book": "Ramayana", "position": "Kanda 1, Sarga 015, Verse 019"}
{"quote": "abhivādya ca tad bhūtam adbhutaṃ priyadarśanam mudā paramayā yuktaś cakārābhipradakṣiṇam", "category": "Epic, Ramayana", "book": "Ramayana", "position": "Kanda 1, Sarga 015, Verse 020"}
{"quote": "tato daśarathaḥ prāpya pāyasaṃ devanirmitam babhūva paramaprītaḥ prāpya vittam ivādhanaḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 021"}
{"quote": "tatas tad adbhutaprakhyaṃ bhūtaṃ paramabhāsvaram saṃvartayitvā tat karma tatraivāntaradhīyata", "category": "Epic, Ramayana", "book": "Ramayana", "position": "Kanda 1, Sarga 015, Verse 022"}
{"quote": "harṣaraśmibhir udyotaṃ tasyāntaḥpuram ābabhau śāradasyābhirāmasya candrasyeva nabho'ṃśubhiḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 023"}
{"quote": "so 'ntaḥpuraṃ praviśyaiva kausalyām idam abravīt pāyasaṃ pratigṛhṇīṣva putrīyaṃ tv idam ātmanaḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 024"}
{"quote": "kausalyāyai narapatiḥ pāyasārdhaṃ dadau tadā ardhād ardhaṃ dadau cāpi sumitrāyai narādhipaḥ kaikeyyai cāvaśiṣṭārdhaṃ dadau putrārthakāraṇāt", "category": "Epic, Ramayana", "book": "Ramayana", "position": "Kanda 1, Sarga 015, Verse 025"}
{"quote": "pradadau cāvaśiṣṭārdhaṃ pāyasasyāmṛtopamam anucintya sumitrāyai punar eva mahīpatiḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 026"}
{"quote": "evaṃ tāsāṃ dadau rājā bhāryāṇāṃ pāyasaṃ pṛthak", "category": "Epic, Ramayana", "book": "Ramayana", "position": "Kanda 1, Sarga 015, Verse 027"}
{"quote": "tās tv etat pāyasaṃ prāpya narendrasyottamāḥ striyaḥ saṃmānaṃ menire sarvāḥ praharṣoditacetasaḥ", "category": "Epic, Ramayana", "book": "Ramayana", "position": "Kanda 1, Sarga 015, Verse 028"}
{"quote": "putratvaṃ tu gate viṣṇau rājñas tasya mahātmanaḥ uvāca devatāḥ sarvāḥ svayambhūr bhagavān idam", "category": "Epic, Ramayana", "book": "Ramayana", "position": "Kanda 1, Sarga 016, Verse 001"}
{"quote": "satyasaṃdhasya vīrasya sarveṣāṃ no hitaiṣiṇaḥ viṣṇoḥ sahāyān balinaḥ sṛjadhvaṃ kāmarūpiṇaḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 002"}
{"quote": "māyāvidaś ca śūrāṃś ca vāyuvegasamāñjave nayajñān buddhisaṃpannān viṣṇutulyaparākramān", "category": "Epic, Ramayana", "book": "Ramayana", "position": "Kanda 1, Sarga 016, Verse 003"}
{"quote": "asaṃhāryān upāyajñān divyasaṃhananānvitān sarvāstraguṇasaṃpannān amṛtaprāśanān iva", "category": "Epic, Ramayana", "book": "Ramayana", "position": "Kanda 1, Sarga 016, Verse 004"}
{"quote": "apsaraḥsu ca mukhyāsu gandharvīṇāṃ tanūṣu ca yakṣapannagakanyāsu ṛṣkavidyādharīṣu ca", "category": "Epic, Ramayana", "book": "Ramayana", "position": "Kanda 1, Sarga 016, Verse 005"}
{"quote": "kiṃnarīṇāṃ ca gātreṣu vānarīṇāṃ tanūṣu ca sṛjadhvaṃ harirūpeṇa putrāṃs tulyaparākramān", "category": "Epic, Ramayana", "book": "Ramayana", "position": "Kanda 1, Sarga 016, Verse 006"}
{"quote": "te tathoktā bhagavatā tat pratiśrutya śāsanam janayām āsur evaṃ te putrān vānararūpiṇaḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 007"}
{"quote": "ṛṣayaś ca mahātmānaḥ siddhavidyādharoragāḥ cāraṇāś ca sutān vīrān sasṛjur vanacāriṇaḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 008"}
{"quote": "te sṛṣṭā bahusāhasrā daśagrīvavadhodyatāḥ aprameyabalā vīrā vikrāntāḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 009"}
{"quote": "te gajācalasaṃkāśā vapuṣmanto mahābalāḥ ṛkṣavānaragopucchāḥ kṣipram evābhijajñire", "category": "Epic, Ramayana", "book": "Ramayana", "position": "Kanda 1, Sarga 016, Verse 010"}
{"quote": "yasya devasya yad rūpaṃ veṣo yaś ca parākramaḥ ajāyata samastena tasya tasya sutaḥ pṛthak", "category": "Epic, Ramayana", "book": "Ramayana", "position": "Kanda 1, Sarga 016, Verse 011"}
{"quote": "golāṅgūlīṣu cotpannāḥ ke cit saṃmatavikramāḥ ṛkṣīṣu ca tathā jātā vānarāḥ kiṃnarīṣu ca", "category": "Epic, Ramayana", "book": "Ramayana", "position": "Kanda 1, Sarga 016, Verse 012"}
{"quote": "śilāpraharaṇāḥ sarve sarve pādapayodhinaḥ nakhadaṃṣṭrāyudhāḥ sarve sarve sarvāstrakovidāḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 013"}
{"quote": "vicālayeyuḥ śailendrān bhedayeyuḥ sthirān drumān kṣobhayeyuś ca vegena samudraṃ saritāṃ patim", "category": "Epic, Ramayana", "book": "Ramayana", "position": "Kanda 1, Sarga 016, Verse 014"}
{"quote": "dārayeyuḥ kṣitiṃ padbhyām āplaveyur mahārṇavam nabhastalaṃ viśeyuś ca gṛhṇīyur api toyadān", "category": "Epic, Ramayana", "book": "Ramayana", "position": "Kanda 1, Sarga 016, Verse 015"}
{"quote": "gṛhṇīyur api mātaṅgān mattān pravrajato vane nardamānāṃś ca nādena pātayeyur vihaṃgamān", "category": "Epic, Ramayana", "book": "Ramayana", "position": "Kanda 1, Sarga 016, Verse 016"}
{"quote": "īdṛśānāṃ prasūtāni harīṇāṃ kāmarūpiṇām śataṃ śatasahasrāṇi yūthapānāṃ mahātmanām babhūvur yūthapaśreṣṭhā vīrāṃś cājanayan harīn", "category": "Epic, Ramayana", "book": "Ramayana", "position": "Kanda 1, Sarga 016, Verse 017"}
{"quote": "anye ṛkṣavataḥ prasthān upatasthuḥ sahasraśaḥ anye nānāvidhāñ śailān kānanāni ca bhejire", "category": "Epic, Ramayana", "book": "Ramayana", "position": "Kanda 1, Sarga 016, Verse 018"}
{"quote": "sūryaputraṃ ca sugrīvaṃ śakraputraṃ ca vālinam bhrātarāv upatasthus te sarva eva harīśvarāḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 019"}
{"quote": "tair meghavṛndācalakūṭakalpair mahābalair vānarayūthapālaiḥ babhūva bhūr bhīmaśarīrarūpaiḥ samāvṛtā rāmasahāyahetoḥ", "category": "Epic, Ramayana", "book": "Ramayana", "position": "Kanda 1, Sarga 016, Verse 020"}
{"quote": "nirvṛtte tu kratau tasmin hayamedhe mahātmanaḥ pratigṛhya surā bhāgān pratijagmur yathāgatam", "category": "Epic, Ramayana", "book": "Ramayana", "position": "Kanda 1, Sarga 017, Verse 001"}
{"quote": "samāptadīkṣāniyamaḥ patnīgaṇasamanvitaḥ praviveśa purīṃ rājā sabhṛtyabalavāhanaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 002"}
{"quote": "yathārhaṃ pūjitās tena rājñā vai pṛthivīśvarāḥ muditāḥ prayayur deśān praṇamya munipuṃgavam", "category": "Epic, Ramayana", "book": "Ramayana", "position": "Kanda 1, Sarga 017, Verse 003"}
{"quote": "gateṣu pṛthivīśeṣu rājā daśarathaḥ punaḥ praviveśa purīṃ śrīmān puraskṛtya dvijottamān", "category": "Epic, Ramayana", "book": "Ramayana", "position": "Kanda 1, Sarga 017, Verse 004"}
{"quote": "śāntayā prayayau sārdham ṛśyaśṛṅgaḥ supūjitaḥ anvīyamāno rājñātha sānuyātreṇa dhīmatā", "category": "Epic, Ramayana", "book": "Ramayana", "position": "Kanda 1, Sarga 017, Verse 005"}
{"quote": "kausalyājanayad rāmaṃ divyalakṣaṇasaṃyutam viṣṇor ardhaṃ mahābhāgaṃ putram ikṣvākunandanam", "category": "Epic, Ramayana", "book": "Ramayana", "position": "Kanda 1, Sarga 017, Verse 006"}
{"quote": "kausalyā śuśubhe tena putreṇāmitatejasā yathā vareṇa devānām aditir vajrapāṇinā", "category": "Epic, Ramayana", "book": "Ramayana", "position": "Kanda 1, Sarga 017, Verse 007"}
{"quote": "bharato nāma kaikeyyāṃ jajñe satyaparākramaḥ sākṣād viṣṇoś caturbhāgaḥ sarvaiḥ samudito guṇaiḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 008"}
{"quote": "atha lakṣmaṇaśatrughnau sumitrājanayat sutau vīrau sarvāstrakuśalau viṣṇor ardhasamanvitau", "category": "Epic, Ramayana", "book": "Ramayana", "position": "Kanda 1, Sarga 017, Verse 009"}
{"quote": "rājñaḥ putrā mahātmānaś catvāro jajñire pṛthak guṇavanto 'nurūpāś ca rucyā proṣṭhapadopamāḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 010"}
{"quote": "atītyaikādaśāhaṃ tu nāma karma tathākarot jyeṣṭhaṃ rāmaṃ mahātmānaṃ bharataṃ kaikayīsutam", "category": "Epic, Ramayana", "book": "Ramayana", "position": "Kanda 1, Sarga 017, Verse 011"}
{"quote": "saumitriṃ lakṣmaṇam iti śatrughnam aparaṃ tathā vasiṣṭhaḥ paramaprīto nāmāni kṛtavāṃs tadā teṣāṃ janmakriyādīni sarvakarmāṇy akārayat", "category": "Epic, Ramayana", "book": "Ramayana", "position": "Kanda 1, Sarga 017, Verse 012"}
{"quote": "teṣāṃ ketur iva jyeṣṭho rāmo ratikaraḥ pituḥ babhūva bhūyo bhūtānāṃ svayambhūr iva saṃmataḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 013"}
{"quote": "sarve vedavidaḥ śūrāḥ sarve lokahite ratāḥ sarve jñānopasaṃpannāḥ sarve samuditā guṇaiḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 014"}
{"quote": "teṣām api mahātejā rāmaḥ satyaparākramaḥ bālyāt prabhṛti susnigdho lakṣmaṇo lakṣmivardhanaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 015"}
{"quote": "rāmasya lokarāmasya bhrātur jyeṣṭhasya nityaśaḥ sarvapriyakaras tasya rāmasyāpi śarīrataḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 016"}
{"quote": "lakṣmaṇo lakṣmisaṃpanno bahiḥprāṇa ivāparaḥ na ca tena vinā nidrāṃ labhate puruṣottamaḥ mṛṣṭam annam upānītam aśnāti na hi taṃ vinā", "category": "Epic, Ramayana", "book": "Ramayana", "position": "Kanda 1, Sarga 017, Verse 017"}
{"quote": "yadā hi hayam ārūḍho mṛgayāṃ yāti rāghavaḥ tadainaṃ pṛṣṭhato 'bhyeti sadhanuḥ paripālayan", "category": "Epic, Ramayana", "book": "Ramayana", "position": "Kanda 1, Sarga 017, Verse 018"}
{"quote": "bharatasyāpi śatrughno lakṣmaṇāvarajo hi saḥ prāṇaiḥ priyataro nityaṃ tasya cāsīt tathā priyaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 019"}
{"quote": "sa caturbhir mahābhāgaiḥ putrair daśarathaḥ priyaiḥ babhūva paramaprīto devair iva pitāmahaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 020"}
{"quote": "te yadā jñānasaṃpannāḥ sarve samuditā guṇaiḥ hrīmantaḥ kīrtimantaś ca sarvajñā dīrghadarśinaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 021"}
{"quote": "atha rājā daśarathas teṣāṃ dārakriyāṃ prati cintayām āsa dharmātmā sopādhyāyaḥ sabāndhavaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 022"}
{"quote": "tasya cintayamānasya mantrimadhye mahātmanaḥ abhyāgacchan mahātejo viśvāmitro mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 023"}
{"quote": "sa rājño darśanākāṅkṣī dvārādhyakṣān uvāca ha śīghram ākhyāta māṃ prāptaṃ kauśikaṃ gādhinaḥ sutam", "category": "Epic, Ramayana", "book": "Ramayana", "position": "Kanda 1, Sarga 017, Verse 024"}
{"quote": "tac chrutvā vacanaṃ tasya rājaveśma pradudruvuḥ saṃbhrāntamanasaḥ sarve tena vākyena coditāḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 025"}
{"quote": "te gatvā rājabhavanaṃ viśvāmitram ṛṣiṃ tadā prāptam āvedayām āsur nṛpāyekṣvākave tadā", "category": "Epic, Ramayana", "book": "Ramayana", "position": "Kanda 1, Sarga 017, Verse 026"}
{"quote": "teṣāṃ tad vacanaṃ śrutvā sapurodhāḥ samāhitaḥ pratyujjagāma saṃhṛṣṭo brahmāṇam iva vāsavaḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 027"}
{"quote": "sa dṛṣṭvā jvalitaṃ dīptyā tāpasaṃ saṃśitavratam prahṛṣṭavadano rājā tato 'rghyam upahārayat", "category": "Epic, Ramayana", "book": "Ramayana", "position": "Kanda 1, Sarga 017, Verse 028"}
{"quote": "sa rājñaḥ pratigṛhyārghyaṃ śāstradṛṣṭtena karmaṇā kuśalaṃ cāvyayaṃ caiva paryapṛcchan narādhipam", "category": "Epic, Ramayana", "book": "Ramayana", "position": "Kanda 1, Sarga 017, Verse 029"}
{"quote": "vasiṣṭhaṃ ca samāgamya kuśalaṃ munipuṃgavaḥ ṛṣīṃś ca tān yathā nyāyaṃ mahābhāgān uvāca ha", "category": "Epic, Ramayana", "book": "Ramayana", "position": "Kanda 1, Sarga 017, Verse 030"}
{"quote": "te sarve hṛṣṭamanasas tasya rājño niveśanam viviśuḥ pūjitās tatra niṣeduś ca yathārthataḥ", "category": "Epic, Ramayana", "book": "Ramayana", "position": "Kanda 1, Sarga 017, Verse 031"}
{"quote": "atha hṛṣṭamanā rājā viśvāmitraṃ mahāmunim uvāca paramodāro hṛṣṭas tam abhipūjayan", "category": "Epic, Ramayana", "book": "Ramayana", "position": "Kanda 1, Sarga 017, Verse 032"}
{"quote": "yathāmṛtasya saṃprāptir yathā varṣam anūdake yathā sadṛśadāreṣu putrajanmāprajasya ca pranaṣṭasya yathā lābho yathā harṣo mahodaye tathaivāgamanaṃ manye svāgataṃ te mahāmune", "category": "Epic, Ramayana", "book": "Ramayana", "position": "Kanda 1, Sarga 017, Verse 033"}
{"quote": "kaṃ ca te paramaṃ kāmaṃ karomi kim u harṣitaḥ pātrabhūto 'si me vipra diṣṭyā prāpto 'si dhārmika adya me saphalaṃ janma jīvitaṃ ca sujīvitam", "category": "Epic, Ramayana", "book": "Ramayana", "position": "Kanda 1, Sarga 017, Verse 034"}
{"quote": "pūrvaṃ rājarṣiśabdena tapasā dyotitaprabhaḥ brahmarṣitvam anuprāptaḥ pūjyo 'si bahudhā mayā", "category": "Epic, Ramayana", "book": "Ramayana", "position": "Kanda 1, Sarga 017, Verse 035"}
{"quote": "tad adbhutam idaṃ vipra pavitraṃ paramaṃ mama śubhakṣetragataś cāhaṃ tava saṃdarśanāt prabho", "category": "Epic, Ramayana", "book": "Ramayana", "position": "Kanda 1, Sarga 017, Verse 036"}
{"quote": "brūhi yat prārthitaṃ tubhyaṃ kāryam āgamanaṃ prati icchāmy anugṛhīto 'haṃ tvadarthaparivṛddhaye", "category": "Epic, Ramayana", "book": "Ramayana", "position": "Kanda 1, Sarga 017, Verse 037"}
{"quote": "kāryasya na vimarśaṃ ca gantum arhasi kauśika kartā cāham aśeṣeṇa daivataṃ hi bhavān mama", "category": "Epic, Ramayana", "book": "Ramayana", "position": "Kanda 1, Sarga 017, Verse 038"}
{"quote": "iti hṛdayasukhaṃ niśamya vākyaṃ śrutisukham ātmavatā vinītam uktam prathitaguṇayaśā guṇair viśiṣṭaḥ parama ṛṣiḥ paramaṃ jagāma harṣam", "category": "Epic, Ramayana", "book": "Ramayana", "position": "Kanda 1, Sarga 017, Verse 039"}
{"quote": "tac chrutvā rājasiṃhasya vākyam adbhutavistaram hṛṣṭaromā mahātejā viśvāmitro 'bhyabhāṣata", "category": "Epic, Ramayana", "book": "Ramayana", "position": "Kanda 1, Sarga 018, Verse 001"}
{"quote": "sadṛśaṃ rājaśārdūla tavaitad bhuvi nānyataḥ mahāvaṃśaprasūtasya vasiṣṭhavyapadeśinaḥ", "category": "Epic, Ramayana", "book": "Ramayana", "position": "Kanda 1, Sarga 018, Verse 002"}
{"quote": "yat tu me hṛdgataṃ vākyaṃ tasya kāryasya niścayam kuruṣva rājaśārdūla bhava satyapratiśravaḥ", "category": "Epic, Ramayana", "book": "Ramayana", "position": "Kanda 1, Sarga 018, Verse 003"}
{"quote": "ahaṃ niyamam ātiṣṭha siddhyarthaṃ puruṣarṣabha tasya vighnakarau dvau tu rākṣasau kāmarūpiṇau", "category": "Epic, Ramayana", "book": "Ramayana", "position": "Kanda 1, Sarga 018, Verse 004"}
{"quote": "vrate me bahuśaś cīrṇe samāptyāṃ rākṣasāv imau mārīcaś ca subāhuś ca vīryavantau suśikṣitau tau māṃsarudhiraugheṇa vediṃ tām abhyavarṣatām", "category": "Epic, Ramayana", "book": "Ramayana", "position": "Kanda 1, Sarga 018, Verse 005"}
{"quote": "avadhūte tathā bhūte tasmin niyamaniścaye kṛtaśramo nirutsāhas tasmād deśād apākrame", "category": "Epic, Ramayana", "book": "Ramayana", "position": "Kanda 1, Sarga 018, Verse 006"}
{"quote": "na ca me krodham utsraṣṭuṃ buddhir bhavati pārthiva tathābhūtā hi sā caryā na śāpas tatra mucyate", "category": "Epic, Ramayana", "book": "Ramayana", "position": "Kanda 1, Sarga 018, Verse 007"}
{"quote": "svaputraṃ rājaśārdūla rāmaṃ satyaparākramam kākapakṣadharaṃ śūraṃ jyeṣṭhaṃ me dātum arhasi", "category": "Epic, Ramayana", "book": "Ramayana", "position": "Kanda 1, Sarga 018, Verse 008"}
{"quote": "śakto hy eṣa mayā gupto divyena svena tejasā rākṣasā ye vikartāras teṣām api vināśane", "category": "Epic, Ramayana", "book": "Ramayana", "position": "Kanda 1, Sarga 018, Verse 009"}
{"quote": "śreyaś cāsmai pradāsyāmi bahurūpaṃ na saṃśayaḥ trayāṇām api lokānāṃ yena khyātiṃ gamiṣyati", "category": "Epic, Ramayana", "book": "Ramayana", "position": "Kanda 1, Sarga 018, Verse 010"}
{"quote": "na ca tau rāmam āsādya śaktau sthātuṃ kathaṃ cana na ca tau rāghavād anyo hantum utsahate pumān", "category": "Epic, Ramayana", "book": "Ramayana", "position": "Kanda 1, Sarga 018, Verse 011"}
{"quote": "vīryotsiktau hi tau pāpau kālapāśavaśaṃ gatau rāmasya rājaśārdūla na paryāptau mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 018, Verse 012"}
{"quote": "na ca putrakṛtaṃ snehaṃ kartum arhasi pārthiva ahaṃ te pratijānāmi hatau tau viddhi rākṣasau", "category": "Epic, Ramayana", "book": "Ramayana", "position": "Kanda 1, Sarga 018, Verse 013"}
{"quote": "ahaṃ vedmi mahātmānaṃ rāmaṃ satyaparākramam vasiṣṭho 'pi mahātejā ye ceme tapasi sthitāḥ", "category": "Epic, Ramayana", "book": "Ramayana", "position": "Kanda 1, Sarga 018, Verse 014"}
{"quote": "yadi te dharmalābhaṃ ca yaśaś ca paramaṃ bhuvi sthiram icchasi rājendra rāmaṃ me dātum arhasi", "category": "Epic, Ramayana", "book": "Ramayana", "position": "Kanda 1, Sarga 018, Verse 015"}
{"quote": "yady abhyanujñāṃ kākutstha dadate tava mantriṇaḥ vasiṣṭha pramukhāḥ sarve tato rāmaṃ visarjaya", "category": "Epic, Ramayana", "book": "Ramayana", "position": "Kanda 1, Sarga 018, Verse 016"}
{"quote": "abhipretam asaṃsaktam ātmajaṃ dātum arhasi daśarātraṃ hi yajñasya rāmaṃ rājīvalocanam", "category": "Epic, Ramayana", "book": "Ramayana", "position": "Kanda 1, Sarga 018, Verse 017"}
{"quote": "nātyeti kālo yajñasya yathāyaṃ mama rāghava tathā kuruṣva bhadraṃ te mā ca śoke manaḥ kṛthāḥ", "category": "Epic, Ramayana", "book": "Ramayana", "position": "Kanda 1, Sarga 018, Verse 018"}
{"quote": "ity evam uktvā dharmātmā dharmārthasahitaṃ vacaḥ virarāma mahātejā viśvāmitro mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 018, Verse 019"}
{"quote": "iti hṛdayamanovidāraṇaṃ munivacanaṃ tad atīva śuśruvān narapatir agamad bhayaṃ mahad vyathitamanāḥ pracacāla cāsanāt", "category": "Epic, Ramayana", "book": "Ramayana", "position": "Kanda 1, Sarga 018, Verse 020"}
{"quote": "tac chrutvā rājaśārdūla viśvāmitrasya bhāṣitam muhūrtam iva niḥsaṃjñaḥ saṃjñāvān idam abravīt", "category": "Epic, Ramayana", "book": "Ramayana", "position": "Kanda 1, Sarga 019, Verse 001"}
{"quote": "ūnaṣoḍaśavarṣo me rāmo rājīvalocanaḥ na yuddhayogyatām asya paśyāmi saha rākṣasaiḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 002"}
{"quote": "iyam akṣauhiṇī pūrṇā yasyāhaṃ patir īśvaraḥ anayā saṃvṛto gatvā yodhāhaṃ tair niśācaraiḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 003"}
{"quote": "ime śūrāś ca vikrāntā bhṛtyā me 'straviśāradāḥ yogyā rakṣogaṇair yoddhuṃ na rāmaṃ netum arhasi", "category": "Epic, Ramayana", "book": "Ramayana", "position": "Kanda 1, Sarga 019, Verse 004"}
{"quote": "aham eva dhanuṣpāṇir goptā samaramūrdhani yāvat prāṇān dhariṣyāmi tāvad yotsye niśācaraiḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 005"}
{"quote": "nirvighnā vratacaryā sā bhaviṣyati surakṣitā ahaṃ tatra gamiṣyāmi na rāma netum arhasi", "category": "Epic, Ramayana", "book": "Ramayana", "position": "Kanda 1, Sarga 019, Verse 006"}
{"quote": "bālo hy akṛtavidyaś ca na ca vetti balābalam na cāstrabalasaṃyukto na ca yuddhaviśāradaḥ na cāsau rakṣasāṃ yogyaḥ kūṭayuddhā hi te dhruvam", "category": "Epic, Ramayana", "book": "Ramayana", "position": "Kanda 1, Sarga 019, Verse 007"}
{"quote": "viprayukto hi rāmeṇa muhūrtam api notsahe jīvituṃ muniśārdūla na rāmaṃ netum arhasi", "category": "Epic, Ramayana", "book": "Ramayana", "position": "Kanda 1, Sarga 019, Verse 008"}
{"quote": "yadi vā rāghavaṃ brahman netum icchasi suvrata caturaṅgasamāyuktaṃ mayā saha ca taṃ naya", "category": "Epic, Ramayana", "book": "Ramayana", "position": "Kanda 1, Sarga 019, Verse 009"}
{"quote": "ṣaṣṭir varṣasahasrāṇi jātasya mama kauśika duḥkhenotpāditaś cāyaṃ na rāmaṃ netum arhasi", "category": "Epic, Ramayana", "book": "Ramayana", "position": "Kanda 1, Sarga 019, Verse 010"}
{"quote": "caturṇām ātmajānāṃ hi prītiḥ paramikā mama jyeṣṭhaṃ dharmapradhānaṃ ca na rāmaṃ netum arhasi", "category": "Epic, Ramayana", "book": "Ramayana", "position": "Kanda 1, Sarga 019, Verse 011"}
{"quote": "kiṃ vīryā rākṣasās te ca kasya putrāś ca ke ca te kathaṃ pramāṇāḥ ke caitān rakṣanti munipuṃgava", "category": "Epic, Ramayana", "book": "Ramayana", "position": "Kanda 1, Sarga 019, Verse 012"}
{"quote": "kathaṃ ca pratikartavyaṃ teṣāṃ rāmeṇa rakṣasām māmakair vā balair brahman mayā vā kūṭayodhinām", "category": "Epic, Ramayana", "book": "Ramayana", "position": "Kanda 1, Sarga 019, Verse 013"}
{"quote": "sarvaṃ me śaṃsa bhagavan kathaṃ teṣāṃ mayā raṇe sthātavyaṃ duṣṭabhāvānāṃ vīryotsiktā hi rākṣasāḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 014"}
{"quote": "tasya tad vacanaṃ śrutvā viśvāmitro 'bhyabhāṣata paulastyavaṃśaprabhavo rāvaṇo nāma rākṣasaḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 015"}
{"quote": "sa brahmaṇā dattavaras trailokyaṃ bādhate bhṛśam mahābalo mahāvīryo rākṣasair bahubhir vṛtaḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 016"}
{"quote": "śrūyate hi mahāvīryo rāvaṇo rākṣasādhipaḥ sākṣād vaiśravaṇabhrātā putro viśravaso muneḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 017"}
{"quote": "yadā svayaṃ na yajñasya vighnakartā mahābalaḥ tena saṃcoditau tau tu rākṣasau sumahā balau mārīcaś ca subāhuś ca yajñavighnaṃ kariṣyataḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 018"}
{"quote": "ity ukto muninā tena rājovāca muniṃ tadā na hi śakto 'smi saṃgrāme sthātuṃ tasya durātmanaḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 019"}
{"quote": "sa tvaṃ prasādaṃ dharmajña kuruṣva mama putrake devadānavagandharvā yakṣāḥ pataga pannagāḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 020"}
{"quote": "na śaktā rāvaṇaṃ soḍhuṃ kiṃ punar mānavā yudhi sa hi vīryavatāṃ vīryam ādatte yudhi rākṣasaḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 021"}
{"quote": "tena cāhaṃ na śakto 'smi saṃyoddhuṃ tasya vā balaiḥ sabalo vā muniśreṣṭha sahito vā mamātmajaiḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 022"}
{"quote": "katham apy amaraprakhyaṃ saṃgrāmāṇām akovidam bālaṃ me tanayaṃ brahman naiva dāsyāmi putrakam", "category": "Epic, Ramayana", "book": "Ramayana", "position": "Kanda 1, Sarga 019, Verse 023"}
{"quote": "atha kālopamau yuddhe sutau sundopasundayoḥ yajñavighnakarau tau te naiva dāsyāmi putrakam", "category": "Epic, Ramayana", "book": "Ramayana", "position": "Kanda 1, Sarga 019, Verse 024"}
{"quote": "mārīcaś ca subāhuś ca vīryavantau suśikṣitau tayor anyatareṇāhaṃ yoddhā syāṃ sasuhṛdgaṇaḥ", "category": "Epic, Ramayana", "book": "Ramayana", "position": "Kanda 1, Sarga 019, Verse 025"}
{"quote": "tac chrutvā vacanaṃ tasya snehaparyākulākṣaram samanyuḥ kauśiko vākyaṃ pratyuvaca mahīpatim", "category": "Epic, Ramayana", "book": "Ramayana", "position": "Kanda 1, Sarga 020, Verse 001"}
{"quote": "pūrvam arthaṃ pratiśrutya pratijñāṃ hātum icchasi rāgavāṇām ayukto 'yaṃ kulasyāsya viparyayaḥ", "category": "Epic, Ramayana", "book": "Ramayana", "position": "Kanda 1, Sarga 020, Verse 002"}
{"quote": "yad idaṃ te kṣamaṃ rājan gamiṣyāmi yathāgatam mithyāpratijñaḥ kākutstha sukhī bhava sabāndhavaḥ", "category": "Epic, Ramayana", "book": "Ramayana", "position": "Kanda 1, Sarga 020, Verse 003"}
{"quote": "tasya roṣaparītasya viśvāmitrasya dhīmataḥ cacāla vasudhā kṛtsnā viveśa ca bhayaṃ surān", "category": "Epic, Ramayana", "book": "Ramayana", "position": "Kanda 1, Sarga 020, Verse 004"}
{"quote": "trastarūpaṃ tu vijñāya jagat sarvaṃ mahān ṛṣiḥ nṛpatiṃ suvrato dhīro vasiṣṭho vākyam abravīt", "category": "Epic, Ramayana", "book": "Ramayana", "position": "Kanda 1, Sarga 020, Verse 005"}
{"quote": "ikṣvākūṇāṃ kule jātaḥ sākṣād dharma ivāparaḥ dhṛtimānsuvrataḥ śrīmān na dharmaṃ hātum arhasi", "category": "Epic, Ramayana", "book": "Ramayana", "position": "Kanda 1, Sarga 020, Verse 006"}
{"quote": "triṣu lokeṣu vikhyāto dharmātmā iti rāghavaḥ svadharmaṃ pratipadyasva nādharmaṃ voḍhum arhasi", "category": "Epic, Ramayana", "book": "Ramayana", "position": "Kanda 1, Sarga 020, Verse 007"}
{"quote": "saṃśrutyaivaṃ kariṣyāmīty akurvāṇasya rāghava iṣṭāpūrtavadho bhūyāt tasmād rāmaṃ visarjaya", "category": "Epic, Ramayana", "book": "Ramayana", "position": "Kanda 1, Sarga 020, Verse 008"}
{"quote": "kṛtāstram akṛtāstraṃ vā nainaṃ śakṣyanti rākṣasāḥ guptaṃ kuśikaputreṇa jvalanenāmṛtaṃ yathā", "category": "Epic, Ramayana", "book": "Ramayana", "position": "Kanda 1, Sarga 020, Verse 009"}
{"quote": "eṣa vigrahavān dharma eṣa vīryavatāṃ varaḥ eṣa buddhyādhiko loke tapasaś ca parāyaṇam", "category": "Epic, Ramayana", "book": "Ramayana", "position": "Kanda 1, Sarga 020, Verse 010"}
{"quote": "eṣo 'strān vividhān vetti trailokye sacarācare nainam anyaḥ pumān vetti na ca vetsyanti ke cana", "category": "Epic, Ramayana", "book": "Ramayana", "position": "Kanda 1, Sarga 020, Verse 011"}
{"quote": "na devā narṣayaḥ ke cin nāsurā na ca rākṣasāḥ gandharvayakṣapravarāḥ sakiṃnaramahoragāḥ", "category": "Epic, Ramayana", "book": "Ramayana", "position": "Kanda 1, Sarga 020, Verse 012"}
{"quote": "sarvāstrāṇi kṛśāśvasya putrāḥ paramadhārmikāḥ kauśikāya purā dattā yadā rājyaṃ praśāsati", "category": "Epic, Ramayana", "book": "Ramayana", "position": "Kanda 1, Sarga 020, Verse 013"}
{"quote": "te 'pi putrāḥ kṛśāśvasya prajāpatisutāsutāḥ naikarūpā mahāvīryā dīptimanto jayāvahāḥ", "category": "Epic, Ramayana", "book": "Ramayana", "position": "Kanda 1, Sarga 020, Verse 014"}
{"quote": "jayā ca suprabhā caiva dakṣakanye sumadhyame te suvāte 'straśastrāṇi śataṃ parama bhāsvaram", "category": "Epic, Ramayana", "book": "Ramayana", "position": "Kanda 1, Sarga 020, Verse 015"}
{"quote": "pañcāśataṃ sutāṃl lebhe jayā nāma varān purā vadhāyāsurasainyānām ameyān kāmarūpiṇaḥ", "category": "Epic, Ramayana", "book": "Ramayana", "position": "Kanda 1, Sarga 020, Verse 016"}
{"quote": "suprabhājanayac cāpi putrān pañcāśataṃ punaḥ saṃhārān nāma durdharṣān durākrāmān balīyasaḥ", "category": "Epic, Ramayana", "book": "Ramayana", "position": "Kanda 1, Sarga 020, Verse 017"}
{"quote": "tāni cāstrāṇi vetty eṣa yathāvat kuśikātmajaḥ apūrvāṇāṃ ca janane śakto bhūyaś ca dharmavit", "category": "Epic, Ramayana", "book": "Ramayana", "position": "Kanda 1, Sarga 020, Verse 018"}
{"quote": "evaṃ vīryo mahātejā viśvāmitro mahātapāḥ na rāmagamane rājan saṃśayaṃ gantum arhasi", "category": "Epic, Ramayana", "book": "Ramayana", "position": "Kanda 1, Sarga 020, Verse 019"}
{"quote": "tathā vasiṣṭhe bruvati rājā daśarathaḥ sutam prahṛṣṭavadano rāmam ājuhāva salakṣmaṇam", "category": "Epic, Ramayana", "book": "Ramayana", "position": "Kanda 1, Sarga 021, Verse 001"}
{"quote": "kṛtasvastyayanaṃ mātrā pitrā daśarathena ca purodhasā vasiṣṭhena maṅgalair abhimantritam", "category": "Epic, Ramayana", "book": "Ramayana", "position": "Kanda 1, Sarga 021, Verse 002"}
{"quote": "sa putraṃ mūrdhny upāghrāya rājā daśarathaḥ priyam dadau kuśikaputrāya suprītenāntarātmanā", "category": "Epic, Ramayana", "book": "Ramayana", "position": "Kanda 1, Sarga 021, Verse 003"}
{"quote": "tato vāyuḥ sukhasparśo virajasko vavau tadā viśvāmitragataṃ rāmaṃ dṛṣṭvā rājīvalocanam", "category": "Epic, Ramayana", "book": "Ramayana", "position": "Kanda 1, Sarga 021, Verse 004"}
{"quote": "puṣpavṛṣṭir mahaty āsīd devadundubhinisvanaḥ śaṅkhadundubhinirghoṣaḥ prayāte tu mahātmani", "category": "Epic, Ramayana", "book": "Ramayana", "position": "Kanda 1, Sarga 021, Verse 005"}
{"quote": "viśvāmitro yayāv agre tato rāmo mahāyaśāḥ kākapakṣadharo dhanvī taṃ ca saumitrir anvagāt", "category": "Epic, Ramayana", "book": "Ramayana", "position": "Kanda 1, Sarga 021, Verse 006"}
{"quote": "kalāpinau dhanuṣpāṇī śobhayānau diśo daśa viśvāmitraṃ mahātmānaṃ triśīrṣāv iva pannagau anujagmatur akṣudrau pitāmaham ivāśvinau", "category": "Epic, Ramayana", "book": "Ramayana", "position": "Kanda 1, Sarga 021, Verse 007"}
{"quote": "baddhagodhāṅgulitrāṇau khaḍgavantau mahādyutī sthāṇuṃ devam ivācintyaṃ kumārāv iva pāvakī", "category": "Epic, Ramayana", "book": "Ramayana", "position": "Kanda 1, Sarga 021, Verse 008"}
{"quote": "adhyardhayojanaṃ gatvā sarayvā dakṣiṇe taṭe rāmeti madhurā vāṇīṃ viśvāmitro 'bhyabhāṣata", "category": "Epic, Ramayana", "book": "Ramayana", "position": "Kanda 1, Sarga 021, Verse 009"}
{"quote": "gṛhāṇa vatsa salilaṃ mā bhūt kālasya paryayaḥ mantragrāmaṃ gṛhāṇa tvaṃ balām atibalāṃ tathā", "category": "Epic, Ramayana", "book": "Ramayana", "position": "Kanda 1, Sarga 021, Verse 010"}
{"quote": "na śramo na jvaro vā te na rūpasya viparyayaḥ na ca suptaṃ pramattaṃ vā dharṣayiṣyanti nairṛtāḥ", "category": "Epic, Ramayana", "book": "Ramayana", "position": "Kanda 1, Sarga 021, Verse 011"}
{"quote": "na bāhvoḥ sadṛśo vīrye pṛthivyām asti kaś cana triṣu lokeṣu vā rāma na bhavet sadṛśas tava", "category": "Epic, Ramayana", "book": "Ramayana", "position": "Kanda 1, Sarga 021, Verse 012"}
{"quote": "na saubhāgye na dākṣiṇye na jñāne buddhiniścaye nottare pratipattavyo samo loke tavānagha", "category": "Epic, Ramayana", "book": "Ramayana", "position": "Kanda 1, Sarga 021, Verse 013"}
{"quote": "etadvidyādvaye labdhe bhavitā nāsti te samaḥ balā cātibalā caiva sarvajñānasya mātarau", "category": "Epic, Ramayana", "book": "Ramayana", "position": "Kanda 1, Sarga 021, Verse 014"}
{"quote": "kṣutpipāse na te rāma bhaviṣyete narottama balām atibalāṃ caiva paṭhataḥ pathi rāghava vidyādvayam adhīyāne yaśaś cāpy atulaṃ bhuvi", "category": "Epic, Ramayana", "book": "Ramayana", "position": "Kanda 1, Sarga 021, Verse 015"}
{"quote": "pitāmahasute hy ete vidye tejaḥsamanvite pradātuṃ tava kākutstha sadṛśas tvaṃ hi dhārmika", "category": "Epic, Ramayana", "book": "Ramayana", "position": "Kanda 1, Sarga 021, Verse 016"}
{"quote": "kāmaṃ bahuguṇāḥ sarve tvayy ete nātra saṃśayaḥ tapasā saṃbhṛte caite bahurūpe bhaviṣyataḥ", "category": "Epic, Ramayana", "book": "Ramayana", "position": "Kanda 1, Sarga 021, Verse 017"}
{"quote": "tato rāmo jalaṃ spṛṣṭvā prahṛṣṭavadanaḥ śuciḥ pratijagrāha te vidye maharṣer bhāvitātmanaḥ vidyāsamudito rāmaḥ śuśubhe bhūrivikramaḥ", "category": "Epic, Ramayana", "book": "Ramayana", "position": "Kanda 1, Sarga 021, Verse 018"}
{"quote": "gurukāryāṇi sarvāṇi niyujya kuśikātmaje ūṣus tāṃ rajanīṃ tatra sarayvāṃ susukhaṃ trayaḥ", "category": "Epic, Ramayana", "book": "Ramayana", "position": "Kanda 1, Sarga 021, Verse 019"}
{"quote": "prabhātāyāṃ tu śarvaryāṃ viśvāmitro mahāmuniḥ abhyabhāṣata kākutsthaṃ śayānaṃ parṇasaṃstare", "category": "Epic, Ramayana", "book": "Ramayana", "position": "Kanda 1, Sarga 022, Verse 001"}
{"quote": "kausalyā suprajā rāma pūrvā saṃdhyā pravartate uttiṣṭha naraśārdūla kartavyaṃ daivam āhnikam", "category": "Epic, Ramayana", "book": "Ramayana", "position": "Kanda 1, Sarga 022, Verse 002"}
{"quote": "tasyarṣeḥ paramodāraṃ vacaḥ śrutvā nṛpātmajau snātvā kṛtodakau vīrau jepatuḥ paramaṃ japam", "category": "Epic, Ramayana", "book": "Ramayana", "position": "Kanda 1, Sarga 022, Verse 003"}
{"quote": "kṛtāhnikau mahāvīryau viśvāmitraṃ tapodhanam abhivādyābhisaṃhṛṣṭau gamanāyopatasthatuḥ", "category": "Epic, Ramayana", "book": "Ramayana", "position": "Kanda 1, Sarga 022, Verse 004"}
{"quote": "tau prayāte mahāvīryau divyaṃ tripathagāṃ nadīm dadṛśāte tatas tatra sarayvāḥ saṃgame śubhe", "category": "Epic, Ramayana", "book": "Ramayana", "position": "Kanda 1, Sarga 022, Verse 005"}
{"quote": "tatrāśramapadaṃ puṇyam ṛṣīṇām ugratejasām bahuvarṣasahasrāṇi tapyatāṃ paramaṃ tapaḥ", "category": "Epic, Ramayana", "book": "Ramayana", "position": "Kanda 1, Sarga 022, Verse 006"}
{"quote": "taṃ dṛṣṭvā paramaprītau rāghavau puṇyam āśramam ūcatus taṃ mahātmānaṃ viśvāmitram idaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 022, Verse 007"}
{"quote": "kasyāyam āśramaḥ puṇyaḥ ko nv asmin vasate pumān bhagavañ śrotum icchāvaḥ paraṃ kautūhalaṃ hi nau", "category": "Epic, Ramayana", "book": "Ramayana", "position": "Kanda 1, Sarga 022, Verse 008"}
{"quote": "tayos tad vacanaṃ śrutvā prahasya munipuṃgavaḥ abravīc chrūyatāṃ rāma yasyāyaṃ pūrva āśramaḥ", "category": "Epic, Ramayana", "book": "Ramayana", "position": "Kanda 1, Sarga 022, Verse 009"}
{"quote": "kandarpo mūrtimān āsīt kāma ity ucyate budhaiḥ", "category": "Epic, Ramayana", "book": "Ramayana", "position": "Kanda 1, Sarga 022, Verse 010"}
{"quote": "tapasyantam iha sthāṇuṃ niyamena samāhitam kṛtodvāhaṃ tu deveśaṃ gacchantaṃ samarudgaṇam dharṣayām āsa durmedhā huṃkṛtaś ca mahātmanā", "category": "Epic, Ramayana", "book": "Ramayana", "position": "Kanda 1, Sarga 022, Verse 011"}
{"quote": "dagdhasya tasya raudreṇa cakṣuṣā raghunandana vyaśīryanta śarīrāt svāt sarvagātrāṇi durmateḥ", "category": "Epic, Ramayana", "book": "Ramayana", "position": "Kanda 1, Sarga 022, Verse 012"}
{"quote": "tasya gātraṃ hataṃ tatra nirdagdhasya mahātmanā aśarīraḥ kṛtaḥ kāmaḥ krodhād deveśvareṇa ha", "category": "Epic, Ramayana", "book": "Ramayana", "position": "Kanda 1, Sarga 022, Verse 013"}
{"quote": "anaṅga iti vikhyātas tadā prabhṛti rāghava sa cāṅgaviṣayaḥ śrīmān yatrāṅgaṃ sa mumoca ha", "category": "Epic, Ramayana", "book": "Ramayana", "position": "Kanda 1, Sarga 022, Verse 014"}
{"quote": "tasyāyam āśramaḥ puṇyas tasyeme munayaḥ purā śiṣyā dharmaparā vīra teṣāṃ pāpaṃ na vidyate", "category": "Epic, Ramayana", "book": "Ramayana", "position": "Kanda 1, Sarga 022, Verse 015"}
{"quote": "ihādya rajanīṃ rāma vasema śubhadarśana puṇyayoḥ saritor madhye śvas tariṣyāmahe vayam", "category": "Epic, Ramayana", "book": "Ramayana", "position": "Kanda 1, Sarga 022, Verse 016"}
{"quote": "teṣāṃ saṃvadatāṃ tatra tapo dīrgheṇa cakṣuṣā vijñāya paramaprītā munayo harṣam āgaman", "category": "Epic, Ramayana", "book": "Ramayana", "position": "Kanda 1, Sarga 022, Verse 017"}
{"quote": "arghyaṃ pādyaṃ tathātithyaṃ nivedyakuśikātmaje rāmalakṣmaṇayoḥ paścād akurvann atithikriyām", "category": "Epic, Ramayana", "book": "Ramayana", "position": "Kanda 1, Sarga 022, Verse 018"}
{"quote": "satkāraṃ samanuprāpya kathābhir abhirañjayan nyavasan susukhaṃ tatra kāmāśramapade tadā", "category": "Epic, Ramayana", "book": "Ramayana", "position": "Kanda 1, Sarga 022, Verse 019"}
{"quote": "tataḥ prabhāte vimale kṛtāhnikam ariṃdamau viśvāmitraṃ puraskṛtya nadyās tīram upāgatau", "category": "Epic, Ramayana", "book": "Ramayana", "position": "Kanda 1, Sarga 023, Verse 001"}
{"quote": "te ca sarve mahātmāno munayaḥ saṃśitavratāḥ upasthāpya śubhāṃ nāvaṃ viśvāmitram athābruvan", "category": "Epic, Ramayana", "book": "Ramayana", "position": "Kanda 1, Sarga 023, Verse 002"}
{"quote": "ārohatu bhavān nāvaṃ rājaputrapuraskṛtaḥ ariṣṭaṃ gaccha panthānaṃ mā bhūt kālasya paryayaḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 003"}
{"quote": "viśvāmitras tathety uktvā tān ṛṣīn abhipūjya ca tatāra sahitas tābhyāṃ saritaṃ sāgaraṃ gamām", "category": "Epic, Ramayana", "book": "Ramayana", "position": "Kanda 1, Sarga 023, Verse 004"}
{"quote": "atha rāmaḥ sarinmadhye papraccha munipuṅgavam vāriṇo bhidyamānasya kim ayaṃ tumulo dhvaniḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 005"}
{"quote": "rāghavasya vacaḥ śrutvā kautūhala samanvitam kathayām āsa dharmātmā tasya śabdasya niścayam", "category": "Epic, Ramayana", "book": "Ramayana", "position": "Kanda 1, Sarga 023, Verse 006"}
{"quote": "kailāsaparvate rāma manasā nirmitaṃ saraḥ brahmaṇā naraśārdūla tenedaṃ mānasaṃ saraḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 007"}
{"quote": "tasmāt susrāva sarasaḥ sāyodhyām upagūhate saraḥpravṛttā sarayūḥ puṇyā brahmasaraścyutā", "category": "Epic, Ramayana", "book": "Ramayana", "position": "Kanda 1, Sarga 023, Verse 008"}
{"quote": "tasyāyam atulaḥ śabdo jāhnavīm abhivartate vārisaṃkṣobhajo rāma praṇāmaṃ niyataḥ kuru", "category": "Epic, Ramayana", "book": "Ramayana", "position": "Kanda 1, Sarga 023, Verse 009"}
{"quote": "tābhyāṃ tu tāv ubhau kṛtvā praṇāmam atidhārmikau tīraṃ dakṣiṇam āsādya jagmatur laghuvikramau", "category": "Epic, Ramayana", "book": "Ramayana", "position": "Kanda 1, Sarga 023, Verse 010"}
{"quote": "sa vanaṃ ghorasaṃkāśaṃ dṛṣṭvā nṛpavarātmajaḥ aviprahatam aikṣvākaḥ papraccha munipuṃgavam", "category": "Epic, Ramayana", "book": "Ramayana", "position": "Kanda 1, Sarga 023, Verse 011"}
{"quote": "aho vanam idaṃ durgaṃ jhillikāgaṇanāditam bhairavaiḥ śvāpadaiḥ kīrṇaṃ śakuntair dāruṇārutaiḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 012"}
{"quote": "nānāprakāraiḥ śakunair vāśyadbhir bhairavasvanaiḥ siṃhavyāghravarāhaiś ca vāraṇaiś cāpi śobhitam", "category": "Epic, Ramayana", "book": "Ramayana", "position": "Kanda 1, Sarga 023, Verse 013"}
{"quote": "dhavāśvakarṇakakubhair bilvatindukapāṭalaiḥ saṃkīrṇaṃ badarībhiś ca kiṃ nv idaṃ dāruṇaṃ vanam", "category": "Epic, Ramayana", "book": "Ramayana", "position": "Kanda 1, Sarga 023, Verse 014"}
{"quote": "tam uvāca mahātejā viśvāmitro mahāmuniḥ śrūyatāṃ vatsa kākutstha yasyaitad dāruṇaṃ vanam", "category": "Epic, Ramayana", "book": "Ramayana", "position": "Kanda 1, Sarga 023, Verse 015"}
{"quote": "etau janapadau sphītau pūrvam āstāṃ narottama maladāś ca karūṣāś ca devanirmāṇa nirmitau", "category": "Epic, Ramayana", "book": "Ramayana", "position": "Kanda 1, Sarga 023, Verse 016"}
{"quote": "purā vṛtravadhe rāma malena samabhiplutam kṣudhā caiva sahasrākṣaṃ brahmahatyā yadāviśat", "category": "Epic, Ramayana", "book": "Ramayana", "position": "Kanda 1, Sarga 023, Verse 017"}
{"quote": "tam indraṃ snāpayan devā ṛṣayaś ca tapodhanāḥ kalaśaiḥ snāpayām āsur malaṃ cāsya pramocayan", "category": "Epic, Ramayana", "book": "Ramayana", "position": "Kanda 1, Sarga 023, Verse 018"}
{"quote": "iha bhūmyāṃ malaṃ dattvā dattvā kāruṣam eva ca śarīrajaṃ mahendrasya tato harṣaṃ prapedire", "category": "Epic, Ramayana", "book": "Ramayana", "position": "Kanda 1, Sarga 023, Verse 019"}
{"quote": "nirmalo niṣkarūṣaś ca śucir indro yadābhavat dadau deśasya suprīto varaṃ prabhur anuttamam", "category": "Epic, Ramayana", "book": "Ramayana", "position": "Kanda 1, Sarga 023, Verse 020"}
{"quote": "imau janapadau sthītau khyātiṃ loke gamiṣyataḥ maladāś ca karūṣāś ca mamāṅgamaladhāriṇau", "category": "Epic, Ramayana", "book": "Ramayana", "position": "Kanda 1, Sarga 023, Verse 021"}
{"quote": "sādhu sādhv iti taṃ devāḥ pākaśāsanam abruvan deśasya pūjāṃ tāṃ dṛṣṭvā kṛtāṃ śakreṇa dhīmatā", "category": "Epic, Ramayana", "book": "Ramayana", "position": "Kanda 1, Sarga 023, Verse 022"}
{"quote": "etau janapadau sthītau dīrghakālam ariṃdama maladāś ca karūṣāś ca muditau dhanadhānyataḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 023"}
{"quote": "kasya cit tv atha kālasya yakṣī vai kāmarūpiṇī balaṃ nāgasahasrasya dhārayantī tadā hy abhūt", "category": "Epic, Ramayana", "book": "Ramayana", "position": "Kanda 1, Sarga 023, Verse 024"}
{"quote": "tāṭakā nāma bhadraṃ te bhāryā sundasya dhīmataḥ mārīco rākṣasaḥ putro yasyāḥ śakraparākramaḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 025"}
{"quote": "imau janapadau nityaṃ vināśayati rāghava maladāṃś ca karūṣāṃś ca tāṭakā duṣṭacāriṇī", "category": "Epic, Ramayana", "book": "Ramayana", "position": "Kanda 1, Sarga 023, Verse 026"}
{"quote": "seyaṃ panthānam āvārya vasaty atyardhayojane ata eva ca gantavyaṃ tāṭakāyā vanaṃ yataḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 027"}
{"quote": "svabāhubalam āśritya jahīmāṃ duṣṭacāriṇīm manniyogād imaṃ deśaṃ kuru niṣkaṇṭakaṃ punaḥ", "category": "Epic, Ramayana", "book": "Ramayana", "position": "Kanda 1, Sarga 023, Verse 028"}
{"quote": "na hi kaś cid imaṃ deśaṃ śakroty āgantum īdṛśam yakṣiṇyā ghorayā rāma utsāditam asahyayā", "category": "Epic, Ramayana", "book": "Ramayana", "position": "Kanda 1, Sarga 023, Verse 029"}
{"quote": "etat te sarvam ākhyātaṃ yathaitad daruṇaṃ vanam yakṣyā cotsāditaṃ sarvam adyāpi na nivartate", "category": "Epic, Ramayana", "book": "Ramayana", "position": "Kanda 1, Sarga 023, Verse 030"}
{"quote": "atha tasyāprameyasya muner vacanam uttamam śrutvā puruṣaśārdūlaḥ pratyuvāca śubhāṃ giram", "category": "Epic, Ramayana", "book": "Ramayana", "position": "Kanda 1, Sarga 024, Verse 001"}
{"quote": "alpavīryā yadā yakṣāḥ śrūyante munipuṃgava kathaṃ nāgasahasrasya dhārayaty abalā balam", "category": "Epic, Ramayana", "book": "Ramayana", "position": "Kanda 1, Sarga 024, Verse 002"}
{"quote": "viśvāmitro 'bravīd vākyaṃ śṛṇu yena balottarā varadānakṛtaṃ vīryaṃ dhārayaty abalā balam", "category": "Epic, Ramayana", "book": "Ramayana", "position": "Kanda 1, Sarga 024, Verse 003"}
{"quote": "pūrvam āsīn mahāyakṣaḥ suketur nāma vīryavān anapatyaḥ śubhācāraḥ sa ca tepe mahat tapaḥ", "category": "Epic, Ramayana", "book": "Ramayana", "position": "Kanda 1, Sarga 024, Verse 004"}
{"quote": "pitāmahas tu suprītas tasya yakṣapates tadā kanyāratnaṃ dadau rāma tāṭakāṃ nāma nāmataḥ", "category": "Epic, Ramayana", "book": "Ramayana", "position": "Kanda 1, Sarga 024, Verse 005"}
{"quote": "dadau nāgasahasrasya balaṃ cāsyāḥ pitāmahaḥ na tv eva putraṃ yakṣāya dadau brahmā mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 024, Verse 006"}
{"quote": "tāṃ tu jātāṃ vivardhantīṃ rūpayauvanaśālinīm jambhaputrāya sundāya dadau bhāryāṃ yaśasvinīm", "category": "Epic, Ramayana", "book": "Ramayana", "position": "Kanda 1, Sarga 024, Verse 007"}
{"quote": "kasya cit tv atha kālalsya yakṣī putraṃ vyajāyata mārīcaṃ nāma durdharṣaṃ yaḥ śāpād rākṣaso 'bhavat", "category": "Epic, Ramayana", "book": "Ramayana", "position": "Kanda 1, Sarga 024, Verse 008"}
{"quote": "sunde tu nihate rāma agastyam ṛṣisattamam tāṭakā saha putreṇa pradharṣayitum icchati", "category": "Epic, Ramayana", "book": "Ramayana", "position": "Kanda 1, Sarga 024, Verse 009"}
{"quote": "rākṣasatvaṃ bhajasveti mārīcaṃ vyājahāra saḥ agastyaḥ paramakruddhas tāṭakām api śaptavān", "category": "Epic, Ramayana", "book": "Ramayana", "position": "Kanda 1, Sarga 024, Verse 010"}
{"quote": "puruṣādī mahāyakṣī virūpā vikṛtānanā idaṃ rūpam apahāya dāruṇaṃ rūpam astu te", "category": "Epic, Ramayana", "book": "Ramayana", "position": "Kanda 1, Sarga 024, Verse 011"}
{"quote": "saiṣā śāpakṛtāmarṣā tāṭakā krodhamūrchitā deśam utsādayaty enam agastyacaritaṃ śubham", "category": "Epic, Ramayana", "book": "Ramayana", "position": "Kanda 1, Sarga 024, Verse 012"}
{"quote": "enāṃ rāghava durvṛttāṃ yakṣīṃ paramadāruṇām gobrāhmaṇahitārthāya jahi duṣṭaparākramām", "category": "Epic, Ramayana", "book": "Ramayana", "position": "Kanda 1, Sarga 024, Verse 013"}
{"quote": "na hy enāṃ śāpasaṃsṛṣṭāṃ kaś cid utsahate pumān nihantuṃ triṣu lokeṣu tvām ṛte raghunandana", "category": "Epic, Ramayana", "book": "Ramayana", "position": "Kanda 1, Sarga 024, Verse 014"}
{"quote": "na hi te strīvadhakṛte ghṛṇā kāryā narottama cāturvarṇyahitārthāya kartavyaṃ rājasūnunā", "category": "Epic, Ramayana", "book": "Ramayana", "position": "Kanda 1, Sarga 024, Verse 015"}
{"quote": "rājyabhāraniyuktānām eṣa dharmaḥ sanātanaḥ adharmyāṃ jahi kākutstha dharmo hy asyā na vidyate", "category": "Epic, Ramayana", "book": "Ramayana", "position": "Kanda 1, Sarga 024, Verse 016"}
{"quote": "śrūyate hi purā śakro virocanasutāṃ nṛpa pṛthivīṃ hantum icchantīṃ mantharām abhyasūdayat", "category": "Epic, Ramayana", "book": "Ramayana", "position": "Kanda 1, Sarga 024, Verse 017"}
{"quote": "viṣṇunā ca purā rāma bhṛgupatnī dṛḍhavratā anindraṃ lokam icchantī kāvyamātā niṣūditā", "category": "Epic, Ramayana", "book": "Ramayana", "position": "Kanda 1, Sarga 024, Verse 018"}
{"quote": "etaiś cānyaiś ca bahubhī rājaputramahātmabhiḥ adharmaniratā nāryo hatāḥ puruṣasattamaiḥ", "category": "Epic, Ramayana", "book": "Ramayana", "position": "Kanda 1, Sarga 024, Verse 019"}
{"quote": "muner vacanam aklībaṃ śrutvā naravarātmajaḥ rāghavaḥ prāñjalir bhūtvā pratyuvāca dṛḍhavrataḥ", "category": "Epic, Ramayana", "book": "Ramayana", "position": "Kanda 1, Sarga 025, Verse 001"}
{"quote": "pitur vacananirdeśāt pitur vacanagauravāt vacanaṃ kauśikasyeti kartavyam aviśaṅkayā", "category": "Epic, Ramayana", "book": "Ramayana", "position": "Kanda 1, Sarga 025, Verse 002"}
{"quote": "anuśiṣṭo 'smy ayodhyāyāṃ gurumadhye mahātmanā pitrā daśarathenāhaṃ nāvajñeyaṃ ca tad vacaḥ", "category": "Epic, Ramayana", "book": "Ramayana", "position": "Kanda 1, Sarga 025, Verse 003"}
{"quote": "so 'haṃ pitur vacaḥ śrutvā śāsanād brahma vādinaḥ kariṣyāmi na saṃdehas tāṭakāvadham uttamam", "category": "Epic, Ramayana", "book": "Ramayana", "position": "Kanda 1, Sarga 025, Verse 004"}
{"quote": "gobrāhmaṇahitārthāya deśasyāsya sukhāya ca tava caivāprameyasya vacanaṃ kartum udyataḥ", "category": "Epic, Ramayana", "book": "Ramayana", "position": "Kanda 1, Sarga 025, Verse 005"}
{"quote": "evam uktvā dhanurmadhye baddhvā muṣṭim ariṃdamaḥ jyāśabdam akarot tīvraṃ diśaḥ śabdena pūrayan", "category": "Epic, Ramayana", "book": "Ramayana", "position": "Kanda 1, Sarga 025, Verse 006"}
{"quote": "tena śabdena vitrastās tāṭakā vanavāsinaḥ tāṭakā ca susaṃkruddhā tena śabdena mohitā", "category": "Epic, Ramayana", "book": "Ramayana", "position": "Kanda 1, Sarga 025, Verse 007"}
{"quote": "taṃ śabdam abhinidhyāya rākṣasī krodhamūrchitā śrutvā cābhyadravad vegād yataḥ śabdo viniḥsṛtaḥ", "category": "Epic, Ramayana", "book": "Ramayana", "position": "Kanda 1, Sarga 025, Verse 008"}
{"quote": "tāṃ dṛṣṭvā rāghavaḥ kruddhāṃ vikṛtāṃ vikṛtānanām pramāṇenātivṛddhāṃ ca lakṣmaṇaṃ so 'bhyabhāṣata", "category": "Epic, Ramayana", "book": "Ramayana", "position": "Kanda 1, Sarga 025, Verse 009"}
{"quote": "paśya lakṣmaṇa yakṣiṇyā bhairavaṃ dāruṇaṃ vapuḥ bhidyeran darśanād asyā bhīrūṇāṃ hṛdayāni ca", "category": "Epic, Ramayana", "book": "Ramayana", "position": "Kanda 1, Sarga 025, Verse 010"}
{"quote": "enāṃ paśya durādharṣāṃ māyā balasamanvitām vinivṛttāṃ karomy adya hṛtakarṇāgranāsikām", "category": "Epic, Ramayana", "book": "Ramayana", "position": "Kanda 1, Sarga 025, Verse 011"}
{"quote": "na hy enām utsahe hantuṃ strīsvabhāvena rakṣitām vīryaṃ cāsyā gatiṃ cāpi haniṣyāmīti me matiḥ", "category": "Epic, Ramayana", "book": "Ramayana", "position": "Kanda 1, Sarga 025, Verse 012"}
{"quote": "evaṃ bruvāṇe rāme tu tāṭakā krodhamūrchitā udyamya bāhū garjantī rāmam evābhyadhāvata", "category": "Epic, Ramayana", "book": "Ramayana", "position": "Kanda 1, Sarga 025, Verse 013"}
{"quote": "tām āpatantīṃ vegena vikrāntām aśanīm iva śareṇorasi vivyādha sā papāta mamāra ca", "category": "Epic, Ramayana", "book": "Ramayana", "position": "Kanda 1, Sarga 025, Verse 014"}
{"quote": "tāṃ hatāṃ bhīmasaṃkāśāṃ dṛṣṭvā surapatis tadā sādhu sādhv iti kākutsthaṃ surāś ca samapūjayan", "category": "Epic, Ramayana", "book": "Ramayana", "position": "Kanda 1, Sarga 025, Verse 015"}
{"quote": "uvāca paramaprītaḥ sahasrākṣaḥ puraṃdaraḥ surāś ca sarve saṃhṛṣṭā viśvāmitram athābruvan", "category": "Epic, Ramayana", "book": "Ramayana", "position": "Kanda 1, Sarga 025, Verse 016"}
{"quote": "mune kauśike bhadraṃ te sendrāḥ sarve marudgaṇāḥ toṣitāḥ karmaṇānena snehaṃ darśaya rāghave", "category": "Epic, Ramayana", "book": "Ramayana", "position": "Kanda 1, Sarga 025, Verse 017"}
{"quote": "prajāpater kṛśāśvasya putrān satyaparākramān tapobalabhṛtān brahman rāghavāya nivedaya", "category": "Epic, Ramayana", "book": "Ramayana", "position": "Kanda 1, Sarga 025, Verse 018"}
{"quote": "pātrabhūtaś ca te brahmaṃs tavānugamane dhṛtaḥ kartavyaṃ ca mahat karma surāṇāṃ rājasūnunā", "category": "Epic, Ramayana", "book": "Ramayana", "position": "Kanda 1, Sarga 025, Verse 019"}
{"quote": "evam uktvā surāḥ sarve hṛṣṭā jagmur yathāgatam viśvāmitraṃ pūjayitvā tataḥ saṃdhyā pravartate", "category": "Epic, Ramayana", "book": "Ramayana", "position": "Kanda 1, Sarga 025, Verse 020"}
{"quote": "tato munivaraḥ prītis tāṭakā vadhatoṣitaḥ mūrdhni rāmam upāghrāya idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 025, Verse 021"}
{"quote": "ihādya rajanīṃ rāma vasema śubhadarśana śvaḥ prabhāte gamiṣyāmas tad āśramapadaṃ mama", "category": "Epic, Ramayana", "book": "Ramayana", "position": "Kanda 1, Sarga 025, Verse 022"}
{"quote": "atha tāṃ rajanīm uṣya viśvāmiro mahāyaśāḥ prahasya rāghavaṃ vākyam uvāca madhurākṣaram", "category": "Epic, Ramayana", "book": "Ramayana", "position": "Kanda 1, Sarga 026, Verse 001"}
{"quote": "patituṣṭo 'smi bhadraṃ te rājaputra mahāyaśaḥ prītyā paramayā yukto dadāmy astrāṇi sarvaśaḥ", "category": "Epic, Ramayana", "book": "Ramayana", "position": "Kanda 1, Sarga 026, Verse 002"}
{"quote": "devāsuragaṇān vāpi sagandharvoragān api yair amitrān prasahyājau vaśīkṛtya jayiṣyasi", "category": "Epic, Ramayana", "book": "Ramayana", "position": "Kanda 1, Sarga 026, Verse 003"}
{"quote": "tāni divyāni bhadraṃ te dadāmy astrāṇi sarvaśaḥ daṇḍacakraṃ mahad divyaṃ tava dāsyāmi rāghava", "category": "Epic, Ramayana", "book": "Ramayana", "position": "Kanda 1, Sarga 026, Verse 004"}
{"quote": "dharmacakraṃ tato vīra kālacakraṃ tathaiva ca viṣṇucakraṃ tathātyugram aindraṃ cakraṃ tathaiva ca", "category": "Epic, Ramayana", "book": "Ramayana", "position": "Kanda 1, Sarga 026, Verse 005"}
{"quote": "vajram astraṃ naraśreṣṭha śaivaṃ śūlavaraṃ tathā astraṃ brahmaśiraś caiva aiṣīkam api rāghava dadāmi te mahābāho brāhmam astram anuttamam", "category": "Epic, Ramayana", "book": "Ramayana", "position": "Kanda 1, Sarga 026, Verse 006"}
{"quote": "gade dve caiva kākutstha modakī śikharī ubhe pradīpte naraśārdūla prayacchāmi nṛpātmaja", "category": "Epic, Ramayana", "book": "Ramayana", "position": "Kanda 1, Sarga 026, Verse 007"}
{"quote": "dharmapāśam ahaṃ rāma kālapāśaṃ tathaiva ca vāruṇaṃ pāśam astraṃ ca dadāny aham anuttamam", "category": "Epic, Ramayana", "book": "Ramayana", "position": "Kanda 1, Sarga 026, Verse 008"}
{"quote": "aśanī dve prayacchāmi śuṣkārdre raghunandana", "category": "Epic, Ramayana", "book": "Ramayana", "position": "Kanda 1, Sarga 026, Verse 009"}
{"quote": "dadāmi cāstraṃ painākam astraṃ nārāyaṇaṃ tathā āgneyam astra dayitaṃ śikharaṃ nāma nāmataḥ", "category": "Epic, Ramayana", "book": "Ramayana", "position": "Kanda 1, Sarga 026, Verse 010"}
{"quote": "vāyavyaṃ prathamaṃ nāma dadāmi tava rāghava astraṃ hayaśiro nāma krauñcam astraṃ tathaiva ca", "category": "Epic, Ramayana", "book": "Ramayana", "position": "Kanda 1, Sarga 026, Verse 011"}
{"quote": "śakti dvayaṃ ca kākutstha dadāmi tava cānagha kaṅkālaṃ musalaṃ ghoraṃ kāpālam atha kaṅkaṇam", "category": "Epic, Ramayana", "book": "Ramayana", "position": "Kanda 1, Sarga 026, Verse 012"}
{"quote": "dhārayanty asurā yāni dadāmy etāni sarvaśaḥ vaidyādharaṃ mahāstraṃ ca nandanaṃ nāma nāmataḥ", "category": "Epic, Ramayana", "book": "Ramayana", "position": "Kanda 1, Sarga 026, Verse 013"}
{"quote": "asiratnaṃ mahābāho dadāmi nṛvarātmaja gāndharvam astraṃ dayitaṃ mānavaṃ nāma nāmataḥ", "category": "Epic, Ramayana", "book": "Ramayana", "position": "Kanda 1, Sarga 026, Verse 014"}
{"quote": "prasvāpanapraśamane dadmi sauraṃ ca rāghava darpaṇaṃ śoṣaṇaṃ caiva saṃtāpanavilāpane", "category": "Epic, Ramayana", "book": "Ramayana", "position": "Kanda 1, Sarga 026, Verse 015"}
{"quote": "madanaṃ caiva durdharṣaṃ kandarpadayitaṃ tathā paiśācam astraṃ dayitaṃ mohanaṃ nāma nāmataḥ pratīccha naraśārdūla rājaputra mahāyaśaḥ", "category": "Epic, Ramayana", "book": "Ramayana", "position": "Kanda 1, Sarga 026, Verse 016"}
{"quote": "tāmasaṃ naraśārdūla saumanaṃ ca mahābalam saṃvartaṃ caiva durdharṣaṃ mausalaṃ ca nṛpātmaja", "category": "Epic, Ramayana", "book": "Ramayana", "position": "Kanda 1, Sarga 026, Verse 017"}
{"quote": "satyam astraṃ mahābāho tathā māyādharaṃ param ghoraṃ tejaḥprabhaṃ nāma paratejo'pakarṣaṇam", "category": "Epic, Ramayana", "book": "Ramayana", "position": "Kanda 1, Sarga 026, Verse 018"}
{"quote": "somāstraṃ śiśiraṃ nāma tvāṣṭram astraṃ sudāmanam dāruṇaṃ ca bhagasyāpi śīteṣum atha mānavam", "category": "Epic, Ramayana", "book": "Ramayana", "position": "Kanda 1, Sarga 026, Verse 019"}
{"quote": "etān nāma mahābāho kāmarūpān mahābalān gṛhāṇa paramodārān kṣipram eva nṛpātmaja", "category": "Epic, Ramayana", "book": "Ramayana", "position": "Kanda 1, Sarga 026, Verse 020"}
{"quote": "sthitas tu prāṅmukho bhūtvā śucir nivaratas tadā dadau rāmāya suprīto mantragrāmam anuttamam", "category": "Epic, Ramayana", "book": "Ramayana", "position": "Kanda 1, Sarga 026, Verse 021"}
{"quote": "japatas tu munes tasya viśvāmitrasya dhīmataḥ upatasthur mahārhāṇi sarvāṇy astrāṇi rāghavam", "category": "Epic, Ramayana", "book": "Ramayana", "position": "Kanda 1, Sarga 026, Verse 022"}
{"quote": "ūcuś ca muditā rāmaṃ sarve prāñjalayas tadā ime sma paramodāra kiṃkarās tava rāghava", "category": "Epic, Ramayana", "book": "Ramayana", "position": "Kanda 1, Sarga 026, Verse 023"}
{"quote": "pratigṛhya ca kākutsthaḥ samālabhya ca pāṇinā manasā me bhaviṣyadhvam iti tāny abhyacodayat", "category": "Epic, Ramayana", "book": "Ramayana", "position": "Kanda 1, Sarga 026, Verse 024"}
{"quote": "tataḥ prītamanā rāmo viśvāmitraṃ mahāmunim abhivādya mahātejā gamanāyopacakrame", "category": "Epic, Ramayana", "book": "Ramayana", "position": "Kanda 1, Sarga 026, Verse 025"}
{"quote": "pratigṛhya tato 'strāṇi prahṛṣṭavadanaḥ śuciḥ gacchann eva ca kākutstho viśvāmitram athābravīt", "category": "Epic, Ramayana", "book": "Ramayana", "position": "Kanda 1, Sarga 027, Verse 001"}
{"quote": "gṛhītāstro 'smi bhagavan durādharṣaḥ surair api astrāṇāṃ tv aham icchāmi saṃhāraṃ munipuṃgava", "category": "Epic, Ramayana", "book": "Ramayana", "position": "Kanda 1, Sarga 027, Verse 002"}
{"quote": "evaṃ bruvati kākutsthe viśvāmitro mahāmuniḥ saṃhāraṃ vyājahārātha dhṛtimān suvrataḥ śuciḥ", "category": "Epic, Ramayana", "book": "Ramayana", "position": "Kanda 1, Sarga 027, Verse 003"}
{"quote": "satyavantaṃ satyakīrtiṃ dhṛṣṭaṃ rabhasam eva ca pratihārataraṃ nāma parāṅmukham avāṅmukham", "category": "Epic, Ramayana", "book": "Ramayana", "position": "Kanda 1, Sarga 027, Verse 004"}
{"quote": "lakṣākṣaviṣamau caiva dṛḍhanābhasunābhakau daśākṣaśatavaktrau ca daśaśīrṣaśatodarau", "category": "Epic, Ramayana", "book": "Ramayana", "position": "Kanda 1, Sarga 027, Verse 005"}
{"quote": "padmanābhamahānābhau dundunābhasunābhakau jyotiṣaṃ kṛśanaṃ caiva nairāśya vimalāv ubhau", "category": "Epic, Ramayana", "book": "Ramayana", "position": "Kanda 1, Sarga 027, Verse 006"}
{"quote": "yaugandharaharidrau ca daityapramathanau tathā pitryaṃ saumanasaṃ caiva vidhūtamakarāv ubhau", "category": "Epic, Ramayana", "book": "Ramayana", "position": "Kanda 1, Sarga 027, Verse 007"}
{"quote": "karavīrakaraṃ caiva dhanadhānyau ca rāghava kāmarūpaṃ kāmaruciṃ moham āvaraṇaṃ tathā", "category": "Epic, Ramayana", "book": "Ramayana", "position": "Kanda 1, Sarga 027, Verse 008"}
{"quote": "jṛmbhakaṃ sarvanābhaṃ ca santānavaraṇau tathā kṛśāśvatanayān rāma bhāsvarān kāmarūpiṇaḥ", "category": "Epic, Ramayana", "book": "Ramayana", "position": "Kanda 1, Sarga 027, Verse 009"}
{"quote": "pratīccha mama bhadraṃ te pātrabhūto 'si rāghava divyabhāsvaradehāś ca mūrtimantaḥ sukhapradāḥ", "category": "Epic, Ramayana", "book": "Ramayana", "position": "Kanda 1, Sarga 027, Verse 010"}
{"quote": "rāmaṃ prāñjalayo bhūtvābruvan madhurabhāṣiṇaḥ ime sma naraśārdūla śādhi kiṃ karavāma te", "category": "Epic, Ramayana", "book": "Ramayana", "position": "Kanda 1, Sarga 027, Verse 011"}
{"quote": "gamyatām iti tān āha yatheṣṭaṃ raghunandanaḥ mānasāḥ kāryakāleṣu sāhāyyaṃ me kariṣyatha", "category": "Epic, Ramayana", "book": "Ramayana", "position": "Kanda 1, Sarga 027, Verse 012"}
{"quote": "atha te rāmam āmantrya kṛtvā cāpi pradakṣiṇam evam astv iti kākutstham uktvā jagmur yathāgatam", "category": "Epic, Ramayana", "book": "Ramayana", "position": "Kanda 1, Sarga 027, Verse 013"}
{"quote": "sa ca tān rāghavo jñātvā viśvāmitraṃ mahāmunim gacchann evātha madhuraṃ ślakṣṇaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 027, Verse 014"}
{"quote": "kiṃ nv etan meghasaṃkāśaṃ parvatasyāvidūrataḥ vṛkṣaṣaṇḍam ito bhāti paraṃ kautūhalaṃ hi me", "category": "Epic, Ramayana", "book": "Ramayana", "position": "Kanda 1, Sarga 027, Verse 015"}
{"quote": "darśanīyaṃ mṛgākīrṇaṃ manoharam atīva ca nānāprakāraiḥ śakunair valgubhāṣair alaṃkṛtam", "category": "Epic, Ramayana", "book": "Ramayana", "position": "Kanda 1, Sarga 027, Verse 016"}
{"quote": "niḥsṛtāḥ sma muniśreṣṭha kāntārād romaharṣaṇāt anayā tv avagacchāmi deśasya sukhavattayā", "category": "Epic, Ramayana", "book": "Ramayana", "position": "Kanda 1, Sarga 027, Verse 017"}
{"quote": "sarvaṃ me śaṃsa bhagavan kasyāśramapadaṃ tv idam saṃprāptā yatra te pāpā brahmaghnā duṣṭacāriṇaḥ", "category": "Epic, Ramayana", "book": "Ramayana", "position": "Kanda 1, Sarga 027, Verse 018"}
{"quote": "atha tasyāprameyasya tad vanaṃ paripṛcchataḥ viśvāmitro mahātejā vyākhyātum upacakrame", "category": "Epic, Ramayana", "book": "Ramayana", "position": "Kanda 1, Sarga 028, Verse 001"}
{"quote": "eṣa pūrvāśramo rāma vāmanasya mahātmanaḥ siddhāśrama iti khyātaḥ siddho hy atra mahātapāḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 002"}
{"quote": "etasminn eva kāle tu rājā vairocanir baliḥ nirjitya daivatagaṇān sendrāṃś ca samarudgaṇān kārayām āsa tad rājyaṃ triṣu lokeṣu viśrutaḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 003"}
{"quote": "bales tu yajamānasya devāḥ sāgnipurogamāḥ samāgamya svayaṃ caiva viṣṇum ūcur ihāśrame", "category": "Epic, Ramayana", "book": "Ramayana", "position": "Kanda 1, Sarga 028, Verse 004"}
{"quote": "balir vairocanir viṣṇo yajate yajñam uttamam asamāpte kratau tasmin svakāryam abhipadyatām", "category": "Epic, Ramayana", "book": "Ramayana", "position": "Kanda 1, Sarga 028, Verse 005"}
{"quote": "ye cainam abhivartante yācitāra itas tataḥ yac ca yatra yathāvac ca sarvaṃ tebhyaḥ prayacchati", "category": "Epic, Ramayana", "book": "Ramayana", "position": "Kanda 1, Sarga 028, Verse 006"}
{"quote": "sa tvaṃ surahitārthāya māyāyogam upāśritaḥ vāmanatvaṃ gato viṣṇo kuru kalyāṇam uttamam", "category": "Epic, Ramayana", "book": "Ramayana", "position": "Kanda 1, Sarga 028, Verse 007"}
{"quote": "ayaṃ siddhāśramo nāma prasādāt te bhaviṣyati siddhe karmaṇi deveśa uttiṣṭha bhagavann itaḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 008"}
{"quote": "atha viṣṇur mahātejā adityāṃ samajāyata vāmanaṃ rūpam āsthāya vairocanim upāgamat", "category": "Epic, Ramayana", "book": "Ramayana", "position": "Kanda 1, Sarga 028, Verse 009"}
{"quote": "trīn kramān atha bhikṣitvā pratigṛhya ca mānataḥ ākramya lokāṃl lokātmā sarvabhūtahite rataḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 010"}
{"quote": "mahendrāya punaḥ prādān niyamya balim ojasā trailokyaṃ sa mahātejāś cakre śakravaśaṃ punaḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 011"}
{"quote": "tenaiṣa pūrvam ākrānta āśramaḥ śramanāśanaḥ mayāpi bhaktyā tasyaiṣa vāmanasyopabhujyate", "category": "Epic, Ramayana", "book": "Ramayana", "position": "Kanda 1, Sarga 028, Verse 012"}
{"quote": "etam āśramam āyānti rākṣasā vighnakāriṇaḥ atra te puruṣavyāghra hantavyā duṣṭacāriṇaḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 013"}
{"quote": "adya gacchāmahe rāma siddhāśramam anuttamam tad āśramapadaṃ tāta tavāpy etad yathā mama", "category": "Epic, Ramayana", "book": "Ramayana", "position": "Kanda 1, Sarga 028, Verse 014"}
{"quote": "taṃ dṛṣṭvā munayaḥ sarve siddhāśramanivāsinaḥ utpatyotpatya sahasā viśvāmitram apūjayan", "category": "Epic, Ramayana", "book": "Ramayana", "position": "Kanda 1, Sarga 028, Verse 015"}
{"quote": "yathārhaṃ cakrire pūjāṃ viśvāmitrāya dhīmate tathaiva rājaputrābhyām akurvann atithikriyām", "category": "Epic, Ramayana", "book": "Ramayana", "position": "Kanda 1, Sarga 028, Verse 016"}
{"quote": "muhūrtam atha viśrāntau rājaputrāv ariṃdamau prāñjalī muniśārdūlam ūcatū raghunandanau", "category": "Epic, Ramayana", "book": "Ramayana", "position": "Kanda 1, Sarga 028, Verse 017"}
{"quote": "adyaiva dīkṣāṃ praviśa bhadraṃ te munipuṃgava siddhāśramo 'yaṃ siddhaḥ syāt satyam astu vacas tava", "category": "Epic, Ramayana", "book": "Ramayana", "position": "Kanda 1, Sarga 028, Verse 018"}
{"quote": "evam ukto mahātejā viśvāmitro mahāmuniḥ praviveśa tadā dīkṣāṃ niyato niyatendriyaḥ", "category": "Epic, Ramayana", "book": "Ramayana", "position": "Kanda 1, Sarga 028, Verse 019"}
{"quote": "kumārāv api tāṃ rātrim uṣitvā susamāhitau prabhātakāle cotthāya viśvāmitram avandatām", "category": "Epic, Ramayana", "book": "Ramayana", "position": "Kanda 1, Sarga 028, Verse 020"}
{"quote": "atha tau deśakālajñau rājaputrāv ariṃdamau deśe kāle ca vākyajñāv abrūtāṃ kauśikaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 029, Verse 001"}
{"quote": "bhagavañ śrotum icchāvo yasmin kāle niśācarau saṃrakṣaṇīyau tau brahman nātivarteta tatkṣaṇam", "category": "Epic, Ramayana", "book": "Ramayana", "position": "Kanda 1, Sarga 029, Verse 002"}
{"quote": "evaṃ bruvāṇau kākutsthau tvaramāṇau yuyutsayā sarve te munayaḥ prītāḥ praśaśaṃsur nṛpātmajau", "category": "Epic, Ramayana", "book": "Ramayana", "position": "Kanda 1, Sarga 029, Verse 003"}
{"quote": "adya prabhṛti ṣaḍrātraṃ rakṣataṃ rāghavau yuvām dīkṣāṃ gato hy eṣa munir maunitvaṃ ca gamiṣyati", "category": "Epic, Ramayana", "book": "Ramayana", "position": "Kanda 1, Sarga 029, Verse 004"}
{"quote": "tau tu tad vacanaṃ śrutvā rājaputrau yaśasvinau anidrau ṣaḍahorātraṃ tapovanam arakṣatām", "category": "Epic, Ramayana", "book": "Ramayana", "position": "Kanda 1, Sarga 029, Verse 005"}
{"quote": "upāsāṃ cakratur vīrau yattau paramadhanvinau rarakṣatur munivaraṃ viśvāmitram ariṃdamau", "category": "Epic, Ramayana", "book": "Ramayana", "position": "Kanda 1, Sarga 029, Verse 006"}
{"quote": "atha kāle gate tasmin ṣaṣṭhe 'hani samāgate saumitram abravīd rāmo yatto bhava samāhitaḥ", "category": "Epic, Ramayana", "book": "Ramayana", "position": "Kanda 1, Sarga 029, Verse 007"}
{"quote": "rāmasyaivaṃ bruvāṇasya tvaritasya yuyutsayā prajajvāla tato vediḥ sopādhyāyapurohitā", "category": "Epic, Ramayana", "book": "Ramayana", "position": "Kanda 1, Sarga 029, Verse 008"}
{"quote": "mantravac ca yathānyāyaṃ yajño 'sau saṃpravartate ākāśe ca mahāñ śabdaḥ prādur āsīd bhayānakaḥ", "category": "Epic, Ramayana", "book": "Ramayana", "position": "Kanda 1, Sarga 029, Verse 009"}
{"quote": "āvārya gaganaṃ megho yathā prāvṛṣi nirgataḥ tathā māyāṃ vikurvāṇau rākṣasāv abhyadhāvatām", "category": "Epic, Ramayana", "book": "Ramayana", "position": "Kanda 1, Sarga 029, Verse 010"}
{"quote": "mārīcaś ca subāhuś ca tayor anucarās tathā āgamya bhīmasaṃkāśā rudhiraughān avāsṛjan", "category": "Epic, Ramayana", "book": "Ramayana", "position": "Kanda 1, Sarga 029, Verse 011"}
{"quote": "tāv āpatantau sahasā dṛṣṭvā rājīvalocanaḥ lakṣmaṇaṃ tv abhisaṃprekṣya rāmo vacanam abravīt", "category": "Epic, Ramayana", "book": "Ramayana", "position": "Kanda 1, Sarga 029, Verse 012"}
{"quote": "paśya lakṣmaṇa durvṛttān rākṣasān piśitāśanān mānavāstrasamādhūtān anilena yathāghanān", "category": "Epic, Ramayana", "book": "Ramayana", "position": "Kanda 1, Sarga 029, Verse 013"}
{"quote": "mānavaṃ paramodāram astraṃ paramabhāsvaram cikṣepa paramakruddho mārīcor asi rāghavaḥ", "category": "Epic, Ramayana", "book": "Ramayana", "position": "Kanda 1, Sarga 029, Verse 014"}
{"quote": "sa tena paramāstreṇa mānavena samāhitaḥ saṃpūrṇaṃ yojanaśataṃ kṣiptaḥ sāgarasaṃplave", "category": "Epic, Ramayana", "book": "Ramayana", "position": "Kanda 1, Sarga 029, Verse 015"}
{"quote": "vicetanaṃ vighūrṇantaṃ śīteṣubalapīḍitam nirastaṃ dṛśya mārīcaṃ rāmo lakṣmaṇam abravīt", "category": "Epic, Ramayana", "book": "Ramayana", "position": "Kanda 1, Sarga 029, Verse 016"}
{"quote": "paśya lakṣmaṇa śīteṣuṃ mānavaṃ dharmasaṃhitam mohayitvā nayaty enaṃ na ca prāṇair viyujyate", "category": "Epic, Ramayana", "book": "Ramayana", "position": "Kanda 1, Sarga 029, Verse 017"}
{"quote": "imān api vadhiṣyāmi nirghṛṇān duṣṭacāriṇaḥ rākṣasān pāpakarmasthān yajñaghnān rudhirāśanān", "category": "Epic, Ramayana", "book": "Ramayana", "position": "Kanda 1, Sarga 029, Verse 018"}
{"quote": "vigṛhya sumahac cāstram āgneyaṃ raghunandanaḥ subāhur asi cikṣepa sa viddhaḥ prāpatad bhuvi", "category": "Epic, Ramayana", "book": "Ramayana", "position": "Kanda 1, Sarga 029, Verse 019"}
{"quote": "śeṣān vāyavyam ādāya nijaghāna mahāyaśāḥ rāghavaḥ paramodāro munīnāṃ mudam āvahan", "category": "Epic, Ramayana", "book": "Ramayana", "position": "Kanda 1, Sarga 029, Verse 020"}
{"quote": "sa hatvā rākṣasān sarvān yajñaghnān raghunandanaḥ ṛṣibhiḥ pūjitas tatra yathendro vijaye purā", "category": "Epic, Ramayana", "book": "Ramayana", "position": "Kanda 1, Sarga 029, Verse 021"}
{"quote": "atha yajñe samāpte tu viśvāmitro mahāmuniḥ nirītikā diśo dṛṣṭvā kākutstham idam abravīt", "category": "Epic, Ramayana", "book": "Ramayana", "position": "Kanda 1, Sarga 029, Verse 022"}
{"quote": "kṛtārtho 'smi mahābāho kṛtaṃ guruvacas tvayā siddhāśramam idaṃ satyaṃ kṛtaṃ rāma mahāyaśaḥ", "category": "Epic, Ramayana", "book": "Ramayana", "position": "Kanda 1, Sarga 029, Verse 023"}
{"quote": "atha tāṃ rajanīṃ tatra kṛtārthau rāmalakṣaṇau ūṣatur muditau vīrau prahṛṣṭenāntarātmanā", "category": "Epic, Ramayana", "book": "Ramayana", "position": "Kanda 1, Sarga 030, Verse 001"}
{"quote": "prabhātāyāṃ tu śarvaryāṃ kṛtapaurvāhṇikakriyau viśvāmitram ṛṣīṃś cānyān sahitāv abhijagmatuḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 002"}
{"quote": "abhivādya muniśreṣṭhaṃ jvalantam iva pāvakam ūcatur madhurodāraṃ vākyaṃ madhurabhāṣiṇau", "category": "Epic, Ramayana", "book": "Ramayana", "position": "Kanda 1, Sarga 030, Verse 003"}
{"quote": "imau svo muniśārdūla kiṃkarau samupasthitau ājñāpaya yatheṣṭaṃ vai śāsanaṃ karavāva kim", "category": "Epic, Ramayana", "book": "Ramayana", "position": "Kanda 1, Sarga 030, Verse 004"}
{"quote": "evam ukte tatas tābhyāṃ sarva eva maharṣayaḥ viśvāmitraṃ puraskṛtya rāmaṃ vacanam abruvan", "category": "Epic, Ramayana", "book": "Ramayana", "position": "Kanda 1, Sarga 030, Verse 005"}
{"quote": "maithilasya naraśreṣṭha janakasya bhaviṣyati yajñaḥ paramadharmiṣṭhas tatra yāsyāmahe vayam", "category": "Epic, Ramayana", "book": "Ramayana", "position": "Kanda 1, Sarga 030, Verse 006"}
{"quote": "tvaṃ caiva naraśārdūla sahāsmābhir gamiṣyasi adbhutaṃ ca dhanūratnaṃ tatra tvaṃ draṣṭum arhasi", "category": "Epic, Ramayana", "book": "Ramayana", "position": "Kanda 1, Sarga 030, Verse 007"}
{"quote": "tad dhi pūrvaṃ naraśreṣṭha dattaṃ sadasi daivataiḥ aprameyabalaṃ ghoraṃ makhe paramabhāsvaram", "category": "Epic, Ramayana", "book": "Ramayana", "position": "Kanda 1, Sarga 030, Verse 008"}
{"quote": "nāsya devā na gandharvā nāsurā na ca rākṣasāḥ kartum āropaṇaṃ śaktā na kathaṃ cana mānuṣāḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 009"}
{"quote": "dhanuṣas tasya vīryaṃ hi jijñāsanto mahīkṣitaḥ na śekur āropayituṃ rājaputrā mahābalāḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 010"}
{"quote": "tad dhanur naraśārdūla maithilasya mahātmanaḥ tatra drakṣyasi kākutstha yajñaṃ cādbhutadarśanam", "category": "Epic, Ramayana", "book": "Ramayana", "position": "Kanda 1, Sarga 030, Verse 011"}
{"quote": "tad dhi yajñaphalaṃ tena maithilenottamaṃ dhanuḥ yācitaṃ naraśārdūla sunābhaṃ sarvadaivataiḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 012"}
{"quote": "evam uktvā munivaraḥ prasthānam akarot tadā sarṣisaṃghaḥ sakākutstha āmantrya vanadevatāḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 013"}
{"quote": "svasti vo 'stu gamiṣyāmi siddhaḥ siddhāśramād aham uttare jāhnavītīre himavantaṃ śiloccayam", "category": "Epic, Ramayana", "book": "Ramayana", "position": "Kanda 1, Sarga 030, Verse 014"}
{"quote": "pradakṣiṇaṃ tataḥ kṛtvā siddhāśramam anuttamam uttarāṃ diśam uddiśya prasthātum upacakrame", "category": "Epic, Ramayana", "book": "Ramayana", "position": "Kanda 1, Sarga 030, Verse 015"}
{"quote": "taṃ vrajantaṃ munivaram anvagād anusāriṇām śakaṭī śatamātraṃ tu prayāṇe brahmavādinām", "category": "Epic, Ramayana", "book": "Ramayana", "position": "Kanda 1, Sarga 030, Verse 016"}
{"quote": "mṛgapakṣigaṇāś caiva siddhāśramanivāsinaḥ anujagmur mahātmānaṃ viśvāmitraṃ mahāmunim", "category": "Epic, Ramayana", "book": "Ramayana", "position": "Kanda 1, Sarga 030, Verse 017"}
{"quote": "te gatvā dūram adhvānaṃ lambamāne divākare vāsaṃ cakrur munigaṇāḥ śoṇākūle samāhitāḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 018"}
{"quote": "te 'staṃ gate dinakare snātvā hutahutāśanāḥ viśvāmitraṃ puraskṛtya niṣedur amitaujasaḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 019"}
{"quote": "rāmo 'pi sahasaumitrir munīṃs tān abhipūjya ca agrato niṣasādātha viśvāmitrasya dhīmataḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 020"}
{"quote": "atha rāmo mahātejā viśvāmitraṃ mahāmunim papraccha muniśārdūlaṃ kautūhalasamanvitaḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 021"}
{"quote": "bhagavan ko nv ayaṃ deśaḥ samṛddhavanaśobhitaḥ śrotum icchāmi bhadraṃ te vaktum arhasi tattvataḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 022"}
{"quote": "codito rāmavākyena kathayām āsa suvrataḥ tasya deśasya nikhilam ṛṣimadhye mahātapāḥ", "category": "Epic, Ramayana", "book": "Ramayana", "position": "Kanda 1, Sarga 030, Verse 023"}
{"quote": "brahmayonir mahān āsīt kuśo nāma mahātapāḥ vaidarbhyāṃ janayām āsa caturaḥ sadṛśān sutān kuśāmbaṃ kuśanābhaṃ ca ādhūrtarajasaṃ vasum", "category": "Epic, Ramayana", "book": "Ramayana", "position": "Kanda 1, Sarga 031, Verse 001"}
{"quote": "dīptiyuktān mahotsāhān kṣatradharmacikīrṣayā tān uvāca kuśaḥ putrān dharmiṣṭhān satyavādinaḥ kriyatāṃ pālanaṃ putrā dharmaṃ prāpsyatha puṣkalam", "category": "Epic, Ramayana", "book": "Ramayana", "position": "Kanda 1, Sarga 031, Verse 002"}
{"quote": "kuśasya vacanaṃ śrutvā catvāro lokasaṃmatāḥ niveśaṃ cakrire sarve purāṇāṃ nṛvarās tadā", "category": "Epic, Ramayana", "book": "Ramayana", "position": "Kanda 1, Sarga 031, Verse 003"}
{"quote": "kuśāmbas tu mahātejāḥ kauśāmbīm akarot purīm kuśanābhas tu dharmātmā paraṃ cakre mahodayam", "category": "Epic, Ramayana", "book": "Ramayana", "position": "Kanda 1, Sarga 031, Verse 004"}
{"quote": "ādhūrtarajaso rāma dharmāraṇyaṃ mahīpatiḥ cakre puravaraṃ rājā vasuś cakre girivrajam", "category": "Epic, Ramayana", "book": "Ramayana", "position": "Kanda 1, Sarga 031, Verse 005"}
{"quote": "eṣā vasumatī rāma vasos tasya mahātmanaḥ ete śailavarāḥ pañca prakāśante samantataḥ", "category": "Epic, Ramayana", "book": "Ramayana", "position": "Kanda 1, Sarga 031, Verse 006"}
{"quote": "sumāgadhī nadī ramyā māgadhān viśrutāyayau pañcānāṃ śailamukhyānāṃ madhye māleva śobhate", "category": "Epic, Ramayana", "book": "Ramayana", "position": "Kanda 1, Sarga 031, Verse 007"}
{"quote": "saiṣā hi māgadhī rāma vasos tasya mahātmanaḥ pūrvābhicaritā rāma sukṣetrā sasyamālinī", "category": "Epic, Ramayana", "book": "Ramayana", "position": "Kanda 1, Sarga 031, Verse 008"}
{"quote": "kuśanābhas tu rājarṣiḥ kanyāśatam anuttamam janayām āsa dharmātmā ghṛtācyāṃ raghunandana", "category": "Epic, Ramayana", "book": "Ramayana", "position": "Kanda 1, Sarga 031, Verse 009"}
{"quote": "tās tu yauvanaśālinyo rūpavatyaḥ svalaṃkṛtāḥ udyānabhūmim āgamya prāvṛṣīva śatahradāḥ", "category": "Epic, Ramayana", "book": "Ramayana", "position": "Kanda 1, Sarga 031, Verse 010"}
{"quote": "gāyantyo nṛtyamānāś ca vādayantyaś ca rāghava āmodaṃ paramaṃ jagmur varābharaṇabhūṣitāḥ", "category": "Epic, Ramayana", "book": "Ramayana", "position": "Kanda 1, Sarga 031, Verse 011"}
{"quote": "atha tāś cārusarvāṅgyo rūpeṇāpratimā bhuvi udyānabhūmim āgamya tārā iva ghanāntare", "category": "Epic, Ramayana", "book": "Ramayana", "position": "Kanda 1, Sarga 031, Verse 012"}
{"quote": "tāḥ sarvaguṇasaṃpannā rūpayauvanasaṃyutāḥ dṛṣṭvā sarvātmako vāyur idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 031, Verse 013"}
{"quote": "ahaṃ vaḥ kāmaye sarvā bhāryā mama bhaviṣyatha mānuṣas tyajyatāṃ bhāvo dīrgham āyur avāpsyatha", "category": "Epic, Ramayana", "book": "Ramayana", "position": "Kanda 1, Sarga 031, Verse 014"}
{"quote": "tasya tad vacanaṃ śrutvā vāyor akliṣṭakarmaṇaḥ apahāsya tato vākyaṃ kanyāśatam athābravīt", "category": "Epic, Ramayana", "book": "Ramayana", "position": "Kanda 1, Sarga 031, Verse 015"}
{"quote": "antaś carasi bhūtānāṃ sarveṣāṃ tvaṃ surottama prabhāvajñāś ca te sarvāḥ kim asmān avamanyase", "category": "Epic, Ramayana", "book": "Ramayana", "position": "Kanda 1, Sarga 031, Verse 016"}
{"quote": "kuśanābhasutāḥ sarvāḥ samarthās tvāṃ surottama sthānāc cyāvayituṃ devaṃ rakṣāmas tu tapo vayam", "category": "Epic, Ramayana", "book": "Ramayana", "position": "Kanda 1, Sarga 031, Verse 017"}
{"quote": "mā bhūt sa kālo durmedhaḥ pitaraṃ satyavādinam nāvamanyasva dharmeṇa svayaṃ varam upāsmahe", "category": "Epic, Ramayana", "book": "Ramayana", "position": "Kanda 1, Sarga 031, Verse 018"}
{"quote": "pitā hi prabhur asmākaṃ daivataṃ paramaṃ hi saḥ yasya no dāsyati pitā sa no bhartā bhaviṣyati", "category": "Epic, Ramayana", "book": "Ramayana", "position": "Kanda 1, Sarga 031, Verse 019"}
{"quote": "tāsāṃ tad vacanaṃ śrutvā vāyuḥ paramakopanaḥ praviśya sarvagātrāṇi babhañja bhagavān prabhuḥ", "category": "Epic, Ramayana", "book": "Ramayana", "position": "Kanda 1, Sarga 031, Verse 020"}
{"quote": "tāḥ kanyā vāyunā bhagnā viviśur nṛpater gṛham dṛṣṭvā bhagnās tadā rājā saṃbhrānta idam abravīt", "category": "Epic, Ramayana", "book": "Ramayana", "position": "Kanda 1, Sarga 031, Verse 021"}
{"quote": "kim idaṃ kathyatāṃ putryaḥ ko dharmam avamanyate kubjāḥ kena kṛtāḥ sarvā veṣṭantyo nābhibhāṣatha", "category": "Epic, Ramayana", "book": "Ramayana", "position": "Kanda 1, Sarga 031, Verse 022"}
{"quote": "tasya tad vacanaṃ śrutvā kuśanābhasya dhīmataḥ śirobhiś caraṇau spṛṣṭvā kanyāśatam abhāṣata", "category": "Epic, Ramayana", "book": "Ramayana", "position": "Kanda 1, Sarga 032, Verse 001"}
{"quote": "vāyuḥ sarvātmako rājan pradharṣayitum icchati aśubhaṃ mārgam āsthāya na dharmaṃ pratyavekṣate", "category": "Epic, Ramayana", "book": "Ramayana", "position": "Kanda 1, Sarga 032, Verse 002"}
{"quote": "pitṛmatyaḥ sma bhadraṃ te svacchande na vayaṃ sthitāḥ pitaraṃ no vṛṇīṣva tvaṃ yadi no dāsyate tava", "category": "Epic, Ramayana", "book": "Ramayana", "position": "Kanda 1, Sarga 032, Verse 003"}
{"quote": "tena pāpānubandhena vacanaṃ na pratīcchatā evaṃ bruvantyaḥ sarvāḥ sma vāyunā nihatā bhṛṣam", "category": "Epic, Ramayana", "book": "Ramayana", "position": "Kanda 1, Sarga 032, Verse 004"}
{"quote": "tāsāṃ tad vacanaṃ śrutvā rājā paramadhārmikaḥ pratyuvāca mahātejāḥ kanyāśatam anuttamam", "category": "Epic, Ramayana", "book": "Ramayana", "position": "Kanda 1, Sarga 032, Verse 005"}
{"quote": "kṣāntaṃ kṣamāvatāṃ putryaḥ kartavyaṃ sumahat kṛtam aikamatyam upāgamya kulaṃ cāvekṣitaṃ mama", "category": "Epic, Ramayana", "book": "Ramayana", "position": "Kanda 1, Sarga 032, Verse 006"}
{"quote": "alaṃkāro hi nārīṇāṃ kṣamā tu puruṣasya vā duṣkaraṃ tac ca vaḥ kṣāntaṃ tridaśeṣu viśeṣataḥ", "category": "Epic, Ramayana", "book": "Ramayana", "position": "Kanda 1, Sarga 032, Verse 007"}
{"quote": "yādṛśīr vaḥ kṣamā putryaḥ sarvāsām aviśeṣataḥ kṣamā dānaṃ kṣamā yajñaḥ kṣamā satyaṃ ca putrikāḥ", "category": "Epic, Ramayana", "book": "Ramayana", "position": "Kanda 1, Sarga 032, Verse 008"}
{"quote": "kṣamā yaśaḥ kṣamā dharmaḥ kṣamāyāṃ viṣṭhitaṃ jagat visṛjya kanyāḥ kākutstha rājā tridaśavikramaḥ", "category": "Epic, Ramayana", "book": "Ramayana", "position": "Kanda 1, Sarga 032, Verse 009"}
{"quote": "mantrajño mantrayām āsa pradānaṃ saha mantribhiḥ deśe kāle pradānasya sadṛśe pratipādanam", "category": "Epic, Ramayana", "book": "Ramayana", "position": "Kanda 1, Sarga 032, Verse 010"}
{"quote": "etasminn eva kāle tu cūlī nāma mahāmuniḥ ūrdhvaretāḥ śubhācāro brāhmaṃ tapa upāgamat", "category": "Epic, Ramayana", "book": "Ramayana", "position": "Kanda 1, Sarga 032, Verse 011"}
{"quote": "tapyantaṃ tam ṛṣiṃ tatra gandharvī paryupāsate somadā nāma bhadraṃ te ūrmilā tanayā tadā", "category": "Epic, Ramayana", "book": "Ramayana", "position": "Kanda 1, Sarga 032, Verse 012"}
{"quote": "sā ca taṃ praṇatā bhūtvā śuśrūṣaṇaparāyaṇā uvāsa kāle dharmiṣṭhā tasyās tuṣṭo 'bhavad guruḥ", "category": "Epic, Ramayana", "book": "Ramayana", "position": "Kanda 1, Sarga 032, Verse 013"}
{"quote": "sa ca tāṃ kālayogena provāca raghunandana parituṣṭo 'smi bhadraṃ te kiṃ karomi tava priyam", "category": "Epic, Ramayana", "book": "Ramayana", "position": "Kanda 1, Sarga 032, Verse 014"}
{"quote": "parituṣṭaṃ muniṃ jñātvā gandharvī madhurasvaram uvāca paramaprītā vākyajñā vākyakovidam", "category": "Epic, Ramayana", "book": "Ramayana", "position": "Kanda 1, Sarga 032, Verse 015"}
{"quote": "lakṣmyā samudito brāhmyā brahmabhūto mahātapāḥ brāhmeṇa tapasā yuktaṃ putram icchāmi dhārmikam", "category": "Epic, Ramayana", "book": "Ramayana", "position": "Kanda 1, Sarga 032, Verse 016"}
{"quote": "apatiś cāsmi bhadraṃ te bhāryā cāsmi na kasya cit brāhmeṇopagatāyāś ca dātum arhasi me sutam", "category": "Epic, Ramayana", "book": "Ramayana", "position": "Kanda 1, Sarga 032, Verse 017"}
{"quote": "tasyāḥ prasanno brahmarṣir dadau putram anuttamam brahmadatta iti khyātaṃ mānasaṃ cūlinaḥ sutam", "category": "Epic, Ramayana", "book": "Ramayana", "position": "Kanda 1, Sarga 032, Verse 018"}
{"quote": "sa rājā brahmadattas tu purīm adhyavasat tadā kāmpilyāṃ parayā lakṣmyā devarājo yathā divam", "category": "Epic, Ramayana", "book": "Ramayana", "position": "Kanda 1, Sarga 032, Verse 019"}
{"quote": "sa buddhiṃ kṛtavān rājā kuśanābhaḥ sudhārmikaḥ brahmadattāya kākutstha dātuṃ kanyāśataṃ tadā", "category": "Epic, Ramayana", "book": "Ramayana", "position": "Kanda 1, Sarga 032, Verse 020"}
{"quote": "tam āhūya mahātejā brahmadattaṃ mahīpatiḥ dadau kanyāśataṃ rājā suprītenāntarātmanā", "category": "Epic, Ramayana", "book": "Ramayana", "position": "Kanda 1, Sarga 032, Verse 021"}
{"quote": "yathākramaṃ tataḥ pāṇiṃ jagrāha raghunandana brahmadatto mahī pālas tāsāṃ devapatir yathā", "category": "Epic, Ramayana", "book": "Ramayana", "position": "Kanda 1, Sarga 032, Verse 022"}
{"quote": "spṛṣṭamātre tataḥ pāṇau vikubjā vigatajvarāḥ yuktāḥ paramayā lakṣmyā babhuḥ kanyāśataṃ tadā", "category": "Epic, Ramayana", "book": "Ramayana", "position": "Kanda 1, Sarga 032, Verse 023"}
{"quote": "sa dṛṣṭvā vāyunā muktāḥ kuśanābho mahīpatiḥ babhūva paramaprīto harṣaṃ lebhe punaḥ punaḥ", "category": "Epic, Ramayana", "book": "Ramayana", "position": "Kanda 1, Sarga 032, Verse 024"}
{"quote": "kṛtodvāhaṃ tu rājānaṃ brahmadattaṃ mahīpatiḥ sadāraṃ preṣayām āsa sopādhyāya gaṇaṃ tadā", "category": "Epic, Ramayana", "book": "Ramayana", "position": "Kanda 1, Sarga 032, Verse 025"}
{"quote": "somadāpi susaṃhṛṣṭā putrasya sadṛśīṃ kriyām yathānyāyaṃ ca gandharvī snuṣās tāḥ pratyanandata", "category": "Epic, Ramayana", "book": "Ramayana", "position": "Kanda 1, Sarga 032, Verse 026"}
{"quote": "kṛtodvāhe gate tasmin brahmadatte ca rāghava aputraḥ putralābhāya pautrīm iṣṭim akalpayat", "category": "Epic, Ramayana", "book": "Ramayana", "position": "Kanda 1, Sarga 033, Verse 001"}
{"quote": "iṣṭyāṃ tu vartamānāyāṃ kuśanābhaṃ mahīpatim uvāca paramaprītaḥ kuśo brahmasutas tadā", "category": "Epic, Ramayana", "book": "Ramayana", "position": "Kanda 1, Sarga 033, Verse 002"}
{"quote": "putras te sadṛśaḥ putra bhaviṣyati sudhārmikaḥ gādhiṃ prāpsyasi tena tvaṃ kīrtiṃ loke ca śāśvatīm", "category": "Epic, Ramayana", "book": "Ramayana", "position": "Kanda 1, Sarga 033, Verse 003"}
{"quote": "evam uktvā kuśo rāma kuśanābhaṃ mahīpatim jagāmākāśam āviśya brahmalokaṃ sanātanam", "category": "Epic, Ramayana", "book": "Ramayana", "position": "Kanda 1, Sarga 033, Verse 004"}
{"quote": "kasya cit tv atha kālasya kuśanābhasya dhīmataḥ jajñe paramadharmiṣṭho gādhir ity eva nāmataḥ", "category": "Epic, Ramayana", "book": "Ramayana", "position": "Kanda 1, Sarga 033, Verse 005"}
{"quote": "sa pitā mama kākutstha gādhiḥ paramadhārmikaḥ kuśavaṃśaprasūto 'smi kauśiko raghunandana", "category": "Epic, Ramayana", "book": "Ramayana", "position": "Kanda 1, Sarga 033, Verse 006"}
{"quote": "pūrvajā bhaginī cāpi mama rāghava suvratā nāmnā satyavatī nāma ṛcīke pratipāditā", "category": "Epic, Ramayana", "book": "Ramayana", "position": "Kanda 1, Sarga 033, Verse 007"}
{"quote": "saśarīrā gatā svargaṃ bhartāram anuvartinī kauśikī paramodārā sā pravṛttā mahānadī", "category": "Epic, Ramayana", "book": "Ramayana", "position": "Kanda 1, Sarga 033, Verse 008"}
{"quote": "divyā puṇyodakā ramyā himavantam upāśritā lokasya hitakāmārthaṃ pravṛttā bhaginī mama", "category": "Epic, Ramayana", "book": "Ramayana", "position": "Kanda 1, Sarga 033, Verse 009"}
{"quote": "tato 'haṃ himavatpārśve vasāmi niyataḥ sukham bhaginyāḥ snehasaṃyuktaḥ kauśikyā raghunandana", "category": "Epic, Ramayana", "book": "Ramayana", "position": "Kanda 1, Sarga 033, Verse 010"}
{"quote": "sā tu satyavatī puṇyā satye dharme pratiṣṭhitā pativratā mahābhāgā kauśikī saritāṃ varā", "category": "Epic, Ramayana", "book": "Ramayana", "position": "Kanda 1, Sarga 033, Verse 011"}
{"quote": "ahaṃ hi niyamād rāma hitvā tāṃ samupāgataḥ siddhāśramam anuprāpya siddho 'smi tava tejasā", "category": "Epic, Ramayana", "book": "Ramayana", "position": "Kanda 1, Sarga 033, Verse 012"}
{"quote": "eṣā rāma mamotpattiḥ svasya vaṃśasya kīrtitā deśasya ca mahābāho yan māṃ tvaṃ paripṛcchasi", "category": "Epic, Ramayana", "book": "Ramayana", "position": "Kanda 1, Sarga 033, Verse 013"}
{"quote": "gato 'rdharātraḥ kākutstha kathāḥ kathayato mama nidrām abhyehi bhadraṃ te mā bhūd vighno 'dhvanīha naḥ", "category": "Epic, Ramayana", "book": "Ramayana", "position": "Kanda 1, Sarga 033, Verse 014"}
{"quote": "niṣpandās taravaḥ sarve nilīnā mṛgapakṣiṇaḥ naiśena tamasā vyāptā diśaś ca raghunandana", "category": "Epic, Ramayana", "book": "Ramayana", "position": "Kanda 1, Sarga 033, Verse 015"}
{"quote": "śanair viyujyate saṃdhyā nabho netrair ivāvṛtam nakṣatratārāgahanaṃ jyotirbhir avabhāsate", "category": "Epic, Ramayana", "book": "Ramayana", "position": "Kanda 1, Sarga 033, Verse 016"}
{"quote": "uttiṣṭhati ca śītāṃśuḥ śaśī lokatamonudaḥ hlādayan prāṇināṃ loke manāṃsi prabhayā vibho", "category": "Epic, Ramayana", "book": "Ramayana", "position": "Kanda 1, Sarga 033, Verse 017"}
{"quote": "naiśāni sarvabhūtāni pracaranti tatas tataḥ yakṣarākṣasasaṃghāś ca raudrāś ca piśitāśanāḥ", "category": "Epic, Ramayana", "book": "Ramayana", "position": "Kanda 1, Sarga 033, Verse 018"}
{"quote": "evam uktvā mahātejā virarāma mahāmuniḥ sādhu sādhv iti taṃ sarve munayo hy abhyapūjayan", "category": "Epic, Ramayana", "book": "Ramayana", "position": "Kanda 1, Sarga 033, Verse 019"}
{"quote": "rāmo 'pi saha saumitriḥ kiṃ cid āgatavismayaḥ praśasya muniśārdūlaṃ nidrāṃ samupasevate", "category": "Epic, Ramayana", "book": "Ramayana", "position": "Kanda 1, Sarga 033, Verse 020"}
{"quote": "upāsya rātriśeṣaṃ tu śoṇākūle maharṣibhiḥ niśāyāṃ suprabhātāyāṃ viśvāmitro 'bhyabhāṣata", "category": "Epic, Ramayana", "book": "Ramayana", "position": "Kanda 1, Sarga 034, Verse 001"}
{"quote": "suprabhātā niśā rāma pūrvā saṃdhyā pravartate uttiṣṭhottiṣṭha bhadraṃ te gamanāyābhirocaya", "category": "Epic, Ramayana", "book": "Ramayana", "position": "Kanda 1, Sarga 034, Verse 002"}
{"quote": "tac chrutvā vacanaṃ tasya kṛtvā paurvāhṇikīṃ kriyām gamanaṃ rocayām āsa vākyaṃ cedam uvāca ha", "category": "Epic, Ramayana", "book": "Ramayana", "position": "Kanda 1, Sarga 034, Verse 003"}
{"quote": "ayaṃ śoṇaḥ śubhajalo gādhaḥ pulinamaṇḍitaḥ katareṇa pathā brahman saṃtariṣyāmahe vayam", "category": "Epic, Ramayana", "book": "Ramayana", "position": "Kanda 1, Sarga 034, Verse 004"}
{"quote": "evam uktas tu rāmeṇa viśvāmitro 'bravīd idam eṣa panthā mayoddiṣṭo yena yānti maharṣayaḥ", "category": "Epic, Ramayana", "book": "Ramayana", "position": "Kanda 1, Sarga 034, Verse 005"}
{"quote": "te gatvā dūram adhvānaṃ gate 'rdhadivase tadā jāhnavīṃ saritāṃ śreṣṭhāṃ dadṛśur munisevitām", "category": "Epic, Ramayana", "book": "Ramayana", "position": "Kanda 1, Sarga 034, Verse 006"}
{"quote": "tāṃ dṛṣṭvā puṇyasalilāṃ haṃsasārasasevitām babhūvur muditāḥ sarve munayaḥ saharāghavāḥ tasyās tīre tataś cakrus te āvāsaparigraham", "category": "Epic, Ramayana", "book": "Ramayana", "position": "Kanda 1, Sarga 034, Verse 007"}
{"quote": "tataḥ snātvā yathānyāyaṃ saṃtarpya pitṛdevatāḥ hutvā caivāgnihotrāṇi prāśya cāmṛtavad dhaviḥ", "category": "Epic, Ramayana", "book": "Ramayana", "position": "Kanda 1, Sarga 034, Verse 008"}
{"quote": "viviśur jāhnavītīre śucau muditamānasāḥ viśvāmitraṃ mahātmānaṃ parivārya samantataḥ", "category": "Epic, Ramayana", "book": "Ramayana", "position": "Kanda 1, Sarga 034, Verse 009"}
{"quote": "saṃprahṛṣṭamanā rāmo viśvāmitram athābravīt bhagavañ śrotum icchāmi gaṅgāṃ tripathagāṃ nadīm trailokyaṃ katham ākramya gatā nadanadīpatim", "category": "Epic, Ramayana", "book": "Ramayana", "position": "Kanda 1, Sarga 034, Verse 010"}
{"quote": "codito rāma vākyena viśvāmitro mahāmuniḥ vṛddhiṃ janma ca gaṅgāyā vaktum evopacakrame", "category": "Epic, Ramayana", "book": "Ramayana", "position": "Kanda 1, Sarga 034, Verse 011"}
{"quote": "śailendro himavān nāma dhātūnām ākaro mahān tasya kanyā dvayaṃ rāma rūpeṇāpratimaṃ bhuvi", "category": "Epic, Ramayana", "book": "Ramayana", "position": "Kanda 1, Sarga 034, Verse 012"}
{"quote": "yā meruduhitā rāma tayor mātā sumadhyamā nāmnā menā manojñā vai patnī himavataḥ priyā", "category": "Epic, Ramayana", "book": "Ramayana", "position": "Kanda 1, Sarga 034, Verse 013"}
{"quote": "tasyāṃ gaṅgeyam abhavaj jyeṣṭhā himavataḥ sutā umā nāma dvitīyābhūt kanyā tasyaiva rāghava", "category": "Epic, Ramayana", "book": "Ramayana", "position": "Kanda 1, Sarga 034, Verse 014"}
{"quote": "atha jyeṣṭhāṃ surāḥ sarve devatārthacikīrṣayā śailendraṃ varayām āsur gaṅgāṃ tripathagāṃ nadīm", "category": "Epic, Ramayana", "book": "Ramayana", "position": "Kanda 1, Sarga 034, Verse 015"}
{"quote": "dadau dharmeṇa himavāṃs tanayāṃ lokapāvanīm svacchandapathagāṃ gaṅgāṃ trailokyahitakāmyayā", "category": "Epic, Ramayana", "book": "Ramayana", "position": "Kanda 1, Sarga 034, Verse 016"}
{"quote": "pratigṛhya trilokārthaṃ trilokahitakāriṇaḥ gaṅgām ādāya te 'gacchan kṛtārthenāntarātmanā", "category": "Epic, Ramayana", "book": "Ramayana", "position": "Kanda 1, Sarga 034, Verse 017"}
{"quote": "yā cānyā śailaduhitā kanyāsīd raghunandana ugraṃ sā vratam āsthāya tapas tepe tapodhanā", "category": "Epic, Ramayana", "book": "Ramayana", "position": "Kanda 1, Sarga 034, Verse 018"}
{"quote": "ugreṇa tapasā yuktāṃ dadau śailavaraḥ sutām rudrāyāpratirūpāya umāṃ lokanamaskṛtām", "category": "Epic, Ramayana", "book": "Ramayana", "position": "Kanda 1, Sarga 034, Verse 019"}
{"quote": "ete te śaila rājasya sute lokanamaskṛte gaṅgā ca saritāṃ śreṣṭhā umā devī ca rāghava", "category": "Epic, Ramayana", "book": "Ramayana", "position": "Kanda 1, Sarga 034, Verse 020"}
{"quote": "etat te dharmam ākhyātaṃ yathā tripathagā nadī khaṃ gatā prathamaṃ tāta gatiṃ gatimatāṃ vara", "category": "Epic, Ramayana", "book": "Ramayana", "position": "Kanda 1, Sarga 034, Verse 021"}
{"quote": "ukta vākye munau tasminn ubhau rāghavalakṣmaṇau pratinandya kathāṃ vīrāv ūcatur munipuṃgavam", "category": "Epic, Ramayana", "book": "Ramayana", "position": "Kanda 1, Sarga 035, Verse 001"}
{"quote": "dharmayuktam idaṃ brahman kathitaṃ paramaṃ tvayā duhituḥ śailarājasya jyeṣṭhāya vaktum arhasi", "category": "Epic, Ramayana", "book": "Ramayana", "position": "Kanda 1, Sarga 035, Verse 002"}
{"quote": "vistaraṃ vistarajño 'si divyamānuṣasaṃbhavam trīn patho hetunā kena pāvayel lokapāvanī", "category": "Epic, Ramayana", "book": "Ramayana", "position": "Kanda 1, Sarga 035, Verse 003"}
{"quote": "kathaṃ gaṅgāṃ tripathagā viśrutā sariduttamā triṣu lokeṣu dharmajña karmabhiḥ kaiḥ samanvitā", "category": "Epic, Ramayana", "book": "Ramayana", "position": "Kanda 1, Sarga 035, Verse 004"}
{"quote": "tathā bruvati kākutsthe viśvāmitras tapodhanaḥ nikhilena kathāṃ sarvām ṛṣimadhye nyavedayat", "category": "Epic, Ramayana", "book": "Ramayana", "position": "Kanda 1, Sarga 035, Verse 005"}
{"quote": "purā rāma kṛtodvāhaḥ śitikaṇṭho mahātapāḥ dṛṣṭvā ca spṛhayā devīṃ maithunāyopacakrame", "category": "Epic, Ramayana", "book": "Ramayana", "position": "Kanda 1, Sarga 035, Verse 006"}
{"quote": "śitikaṇṭhasya devasya divyaṃ varṣaśataṃ gatam na cāpi tanayo rāma tasyām āsīt paraṃtapa", "category": "Epic, Ramayana", "book": "Ramayana", "position": "Kanda 1, Sarga 035, Verse 007"}
{"quote": "tato devāḥ samudvignāḥ pitāmahapurogamāḥ yad ihotpadyate bhūtaṃ kas tat pratisahiṣyate", "category": "Epic, Ramayana", "book": "Ramayana", "position": "Kanda 1, Sarga 035, Verse 008"}
{"quote": "abhigamya surāḥ sarve praṇipatyedam abruvan devadeva mahādeva lokasyāsya hite rata surāṇāṃ praṇipātena prasādaṃ kartum arhasi", "category": "Epic, Ramayana", "book": "Ramayana", "position": "Kanda 1, Sarga 035, Verse 009"}
{"quote": "na lokā dhārayiṣyanti tava tejaḥ surottama brāhmeṇa tapasā yukto devyā saha tapaś cara", "category": "Epic, Ramayana", "book": "Ramayana", "position": "Kanda 1, Sarga 035, Verse 010"}
{"quote": "trailokyahitakāmārthaṃ tejas tejasi dhāraya rakṣa sarvān imāṃl lokān nālokaṃ kartum arhasi", "category": "Epic, Ramayana", "book": "Ramayana", "position": "Kanda 1, Sarga 035, Verse 011"}
{"quote": "devatānāṃ vacaḥ śrutvā sarvalokamaheśvaraḥ bāḍham ity abravīt sarvān punaś cedam uvāca ha", "category": "Epic, Ramayana", "book": "Ramayana", "position": "Kanda 1, Sarga 035, Verse 012"}
{"quote": "dhārayiṣyāmy ahaṃ tejas tejasy eva sahomayā tridaśāḥ pṛthivī caiva nirvāṇam adhigacchatu", "category": "Epic, Ramayana", "book": "Ramayana", "position": "Kanda 1, Sarga 035, Verse 013"}
{"quote": "yad idaṃ kṣubhitaṃ sthānān mama tejo hy anuttamam dhārayiṣyati kas tan me bruvantu surasattamāḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 014"}
{"quote": "evam uktās tato devāḥ pratyūcur vṛṣabhadhvajam yat tejaḥ kṣubhitaṃ hy etat tad dharā dhārayiṣyati", "category": "Epic, Ramayana", "book": "Ramayana", "position": "Kanda 1, Sarga 035, Verse 015"}
{"quote": "evam uktaḥ surapatiḥ pramumoca mahītale tejasā pṛthivī yena vyāptā sagirikānanā", "category": "Epic, Ramayana", "book": "Ramayana", "position": "Kanda 1, Sarga 035, Verse 016"}
{"quote": "tato devāḥ punar idam ūcuś cātha hutāśanam praviśa tvaṃ mahātejo raudraṃ vāyusamanvitaḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 017"}
{"quote": "tad agninā punar vyāptaṃ saṃjātaḥ śvetaparvataḥ divyaṃ śaravaṇaṃ caiva pāvakādityasaṃnibham yatra jāto mahātejāḥ kārtikeyo 'gnisaṃbhavaḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 018"}
{"quote": "athomāṃ ca śivaṃ caiva devāḥ sarṣi gaṇās tadā pūjayām āsur atyarthaṃ suprītamanasas tataḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 019"}
{"quote": "atha śaila sutā rāma tridaśān idam abravīt samanyur aśapat sarvān krodhasaṃraktalocanā", "category": "Epic, Ramayana", "book": "Ramayana", "position": "Kanda 1, Sarga 035, Verse 020"}
{"quote": "yasmān nivāritā caiva saṃgatā putrakāmyayā apatyaṃ sveṣu dāreṣu notpādayitum arhatha adya prabhṛti yuṣmākam aprajāḥ santu patnayaḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 021"}
{"quote": "evam uktvā surān sarvāñ śaśāpa pṛthivīm api avane naikarūpā tvaṃ bahubhāryā bhaviṣyasi", "category": "Epic, Ramayana", "book": "Ramayana", "position": "Kanda 1, Sarga 035, Verse 022"}
{"quote": "na ca putrakṛtāṃ prītiṃ matkrodhakaluṣī kṛtā prāpsyasi tvaṃ sudurmedhe mama putram anicchatī", "category": "Epic, Ramayana", "book": "Ramayana", "position": "Kanda 1, Sarga 035, Verse 023"}
{"quote": "tān sarvān vrīḍitān dṛṣṭvā surān surapatis tadā gamanāyopacakrāma diśaṃ varuṇapālitām", "category": "Epic, Ramayana", "book": "Ramayana", "position": "Kanda 1, Sarga 035, Verse 024"}
{"quote": "sa gatvā tapa ātiṣṭhat pārśve tasyottare gireḥ himavatprabhave śṛṅge saha devyā maheśvaraḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 025"}
{"quote": "eṣa te vistaro rāma śailaputryā niveditaḥ gaṅgāyāḥ prabhavaṃ caiva śṛṇu me sahalakṣmaṇaḥ", "category": "Epic, Ramayana", "book": "Ramayana", "position": "Kanda 1, Sarga 035, Verse 026"}
{"quote": "tapyamāne tapo deve devāḥ sarṣigaṇāḥ purā senāpatim abhīpsantaḥ pitāmaham upāgaman", "category": "Epic, Ramayana", "book": "Ramayana", "position": "Kanda 1, Sarga 036, Verse 001"}
{"quote": "tato 'bruvan surāḥ sarve bhagavantaṃ pitāmaham praṇipatya śubhaṃ vākyaṃ sendrāḥ sāgnipurogamāḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 002"}
{"quote": "yo naḥ senāpatir deva datto bhagavatā purā sa tapaḥ param āsthāya tapyate sma sahomayā", "category": "Epic, Ramayana", "book": "Ramayana", "position": "Kanda 1, Sarga 036, Verse 003"}
{"quote": "yad atrānantaraṃ kāryaṃ lokānāṃ hitakāmyayā saṃvidhatsva vidhānajña tvaṃ hi naḥ paramā gatiḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 004"}
{"quote": "devatānāṃ vacaḥ śrutvā sarvalokapitāmahaḥ sāntvayan madhurair vākyais tridaśān idam abravīt", "category": "Epic, Ramayana", "book": "Ramayana", "position": "Kanda 1, Sarga 036, Verse 005"}
{"quote": "śailaputryā yad uktaṃ tan na prajāsyatha patniṣu tasyā vacanam akliṣṭaṃ satyam eva na saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 006"}
{"quote": "iyam ākāśagā gaṅgā yasyāṃ putraṃ hutāśanaḥ janayiṣyati devānāṃ senāpatim ariṃdamam", "category": "Epic, Ramayana", "book": "Ramayana", "position": "Kanda 1, Sarga 036, Verse 007"}
{"quote": "jyeṣṭhā śailendraduhitā mānayiṣyati taṃ sutam umāyās tad bahumataṃ bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 008"}
{"quote": "tac chrutvā vacanaṃ tasya kṛtārthā raghunandana praṇipatya surāḥ sarve pitāmaham apūjayan", "category": "Epic, Ramayana", "book": "Ramayana", "position": "Kanda 1, Sarga 036, Verse 009"}
{"quote": "te gatvā parvataṃ rāma kailāsaṃ dhātumaṇḍitam agniṃ niyojayām āsuḥ putrārthaṃ sarvadevatāḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 010"}
{"quote": "devakāryam idaṃ deva samādhatsva hutāśana śailaputryāṃ mahātejo gaṅgāyāṃ teja utsṛja", "category": "Epic, Ramayana", "book": "Ramayana", "position": "Kanda 1, Sarga 036, Verse 011"}
{"quote": "devatānāṃ pratijñāya gaṅgām abhyetya pāvakaḥ garbhaṃ dhāraya vai devi devatānām idaṃ priyam", "category": "Epic, Ramayana", "book": "Ramayana", "position": "Kanda 1, Sarga 036, Verse 012"}
{"quote": "ity etad vacanaṃ śrutvā divyaṃ rūpam adhārayat sa tasyā mahimāṃ dṛṣṭvā samantād avakīryata", "category": "Epic, Ramayana", "book": "Ramayana", "position": "Kanda 1, Sarga 036, Verse 013"}
{"quote": "samantatas tadā devīm abhyaṣiñcata pāvakaḥ sarvasrotāṃsi pūrṇāni gaṅgāyā raghunandana", "category": "Epic, Ramayana", "book": "Ramayana", "position": "Kanda 1, Sarga 036, Verse 014"}
{"quote": "tam uvāca tato gaṅgā sarvadevapurohitam aśaktā dhāraṇe deva tava tejaḥ samuddhatam dahyamānāgninā tena saṃpravyathitacetanā", "category": "Epic, Ramayana", "book": "Ramayana", "position": "Kanda 1, Sarga 036, Verse 015"}
{"quote": "athābravīd idaṃ gaṅgāṃ sarvadevahutāśanaḥ iha haimavate pāde garbho 'yaṃ saṃniveśyatām", "category": "Epic, Ramayana", "book": "Ramayana", "position": "Kanda 1, Sarga 036, Verse 016"}
{"quote": "śrutvā tv agnivaco gaṅgā taṃ garbham atibhāsvaram utsasarja mahātejāḥ srotobhyo hi tadānagha", "category": "Epic, Ramayana", "book": "Ramayana", "position": "Kanda 1, Sarga 036, Verse 017"}
{"quote": "yad asyā nirgataṃ tasmāt taptajāmbūnadaprabham kāñcanaṃ dharaṇīṃ prāptaṃ hiraṇyam amalaṃ śubham", "category": "Epic, Ramayana", "book": "Ramayana", "position": "Kanda 1, Sarga 036, Verse 018"}
{"quote": "tāmraṃ kārṣṇāyasaṃ caiva taikṣṇyād evābhijāyata malaṃ tasyābhavat tatra trapusīsakam eva ca", "category": "Epic, Ramayana", "book": "Ramayana", "position": "Kanda 1, Sarga 036, Verse 019"}
{"quote": "tad etad dharaṇīṃ prāpya nānādhātur avardhata", "category": "Epic, Ramayana", "book": "Ramayana", "position": "Kanda 1, Sarga 036, Verse 020"}
{"quote": "nikṣiptamātre garbhe tu tejobhir abhirañjitam sarvaṃ parvatasaṃnaddhaṃ sauvarṇam abhavad vanam", "category": "Epic, Ramayana", "book": "Ramayana", "position": "Kanda 1, Sarga 036, Verse 021"}
{"quote": "jātarūpam iti khyātaṃ tadā prabhṛti rāghava suvarṇaṃ puruṣavyāghra hutāśanasamaprabham", "category": "Epic, Ramayana", "book": "Ramayana", "position": "Kanda 1, Sarga 036, Verse 022"}
{"quote": "taṃ kumāraṃ tato jātaṃ sendrāḥ sahamarudgaṇāḥ kṣīrasaṃbhāvanārthāya kṛttikāḥ samayojayan", "category": "Epic, Ramayana", "book": "Ramayana", "position": "Kanda 1, Sarga 036, Verse 023"}
{"quote": "tāḥ kṣīraṃ jātamātrasya kṛtvā samayam uttamam daduḥ putro 'yam asmākaṃ sarvāsām iti niścitāḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 024"}
{"quote": "tatas tu devatāḥ sarvāḥ kārtikeya iti bruvan putras trailokya vikhyāto bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 025"}
{"quote": "teṣāṃ tad vacanaṃ śrutvā skannaṃ garbhaparisrave snāpayan parayā lakṣmyā dīpyamānam ivānalam", "category": "Epic, Ramayana", "book": "Ramayana", "position": "Kanda 1, Sarga 036, Verse 026"}
{"quote": "skanda ity abruvan devāḥ skannaṃ garbhaparisravāt kārtikeyaṃ mahābhāgaṃ kākutsthajvalanopamam", "category": "Epic, Ramayana", "book": "Ramayana", "position": "Kanda 1, Sarga 036, Verse 027"}
{"quote": "prādurbhūtaṃ tataḥ kṣīraṃ kṛttikānām anuttamam ṣaṇṇāṃ ṣaḍānano bhūtvā jagrāha stanajaṃ payaḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 028"}
{"quote": "gṛhītvā kṣīram ekāhnā sukumāra vapus tadā ajayat svena vīryeṇa daityasainyagaṇān vibhuḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 029"}
{"quote": "surasenāgaṇapatiṃ tatas tam amaladyutim abhyaṣiñcan suragaṇāḥ sametyāgnipurogamāḥ", "category": "Epic, Ramayana", "book": "Ramayana", "position": "Kanda 1, Sarga 036, Verse 030"}
{"quote": "eṣa te rāma gaṅgāyā vistaro 'bhihito mayā kumārasaṃbhavaś caiva dhanyaḥ puṇyas tathaiva ca", "category": "Epic, Ramayana", "book": "Ramayana", "position": "Kanda 1, Sarga 036, Verse 031"}
{"quote": "tāṃ kathāṃ kauśiko rāme nivedya madhurākṣaram punar evāparaṃ vākyaṃ kākutstham idam abravīt", "category": "Epic, Ramayana", "book": "Ramayana", "position": "Kanda 1, Sarga 037, Verse 001"}
{"quote": "ayodhyādhipatiḥ śūraḥ pūrvam āsīn narādhipaḥ sagaro nāma dharmātmā prajākāmaḥ sa cāprajaḥ", "category": "Epic, Ramayana", "book": "Ramayana", "position": "Kanda 1, Sarga 037, Verse 002"}
{"quote": "vaidarbhaduhitā rāma keśinī nāma nāmataḥ jyeṣṭhā sagarapatnī sā dharmiṣṭhā satyavādinī", "category": "Epic, Ramayana", "book": "Ramayana", "position": "Kanda 1, Sarga 037, Verse 003"}
{"quote": "ariṣṭanemiduhitā rūpeṇāpratimā bhuvi dvitīyā sagarasyāsīt patnī sumatisaṃjñitā", "category": "Epic, Ramayana", "book": "Ramayana", "position": "Kanda 1, Sarga 037, Verse 004"}
{"quote": "tābhyāṃ saha tadā rājā patnībhyāṃ taptavāṃs tapaḥ himavantaṃ samāsādya bhṛguprasravaṇe girau", "category": "Epic, Ramayana", "book": "Ramayana", "position": "Kanda 1, Sarga 037, Verse 005"}
{"quote": "atha varṣa śate pūrṇe tapasārādhito muniḥ sagarāya varaṃ prādād bhṛguḥ satyavatāṃ varaḥ", "category": "Epic, Ramayana", "book": "Ramayana", "position": "Kanda 1, Sarga 037, Verse 006"}
{"quote": "apatyalābhaḥ sumahān bhaviṣyati tavānagha kīrtiṃ cāpratimāṃ loke prāpsyase puruṣarṣabha", "category": "Epic, Ramayana", "book": "Ramayana", "position": "Kanda 1, Sarga 037, Verse 007"}
{"quote": "ekā janayitā tāta putraṃ vaṃśakaraṃ tava ṣaṣṭiṃ putrasahasrāṇi aparā janayiṣyati", "category": "Epic, Ramayana", "book": "Ramayana", "position": "Kanda 1, Sarga 037, Verse 008"}
{"quote": "bhāṣamāṇaṃ naravyāghraṃ rājapatnyau prasādya tam ūcatuḥ paramaprīte kṛtāñjalipuṭe tadā", "category": "Epic, Ramayana", "book": "Ramayana", "position": "Kanda 1, Sarga 037, Verse 009"}
{"quote": "ekaḥ kasyāḥ suto brahman kā bahūñ janayiṣyati śrotum icchāvahe brahman satyam astu vacas tava", "category": "Epic, Ramayana", "book": "Ramayana", "position": "Kanda 1, Sarga 037, Verse 010"}
{"quote": "tayos tad vacanaṃ śrutvā bhṛguḥ parama dhārmikaḥ uvāca paramāṃ vāṇīṃ svacchando 'tra vidhīyatām", "category": "Epic, Ramayana", "book": "Ramayana", "position": "Kanda 1, Sarga 037, Verse 011"}
{"quote": "eko vaṃśakaro vāstu bahavo vā mahābalāḥ kīrtimanto mahotsāhāḥ kā vā kaṃ varam icchati", "category": "Epic, Ramayana", "book": "Ramayana", "position": "Kanda 1, Sarga 037, Verse 012"}
{"quote": "munes tu vacanaṃ śrutvā keśinī raghunandana putraṃ vaṃśakaraṃ rāma jagrāha nṛpasaṃnidhau", "category": "Epic, Ramayana", "book": "Ramayana", "position": "Kanda 1, Sarga 037, Verse 013"}
{"quote": "ṣaṣṭiṃ putrasahasrāṇi suparṇabhaginī tadā mahotsāhān kīrtimato jagrāha sumatiḥ sutān", "category": "Epic, Ramayana", "book": "Ramayana", "position": "Kanda 1, Sarga 037, Verse 014"}
{"quote": "pradakṣiṇam ṛṣiṃ kṛtvā śirasābhipraṇamya ca jagāma svapuraṃ rājā sabhāryā raghunandana", "category": "Epic, Ramayana", "book": "Ramayana", "position": "Kanda 1, Sarga 037, Verse 015"}
{"quote": "atha kāle gate tasmiñ jyeṣṭhā putraṃ vyajāyata asamañja iti khyātaṃ keśinī sagarātmajam", "category": "Epic, Ramayana", "book": "Ramayana", "position": "Kanda 1, Sarga 037, Verse 016"}
{"quote": "sumatis tu naravyāghra garbhatumbaṃ vyajāyata ṣaṣṭiḥ putrasahasrāṇi tumbabhedād viniḥsṛtāḥ", "category": "Epic, Ramayana", "book": "Ramayana", "position": "Kanda 1, Sarga 037, Verse 017"}
{"quote": "ghṛtapūrṇeṣu kumbheṣu dhātryas tān samavardhayan kālena mahatā sarve yauvanaṃ pratipedire", "category": "Epic, Ramayana", "book": "Ramayana", "position": "Kanda 1, Sarga 037, Verse 018"}
{"quote": "atha dīrgheṇa kālena rūpayauvanaśālinaḥ ṣaṣṭiḥ putrasahasrāṇi sagarasyābhavaṃs tadā", "category": "Epic, Ramayana", "book": "Ramayana", "position": "Kanda 1, Sarga 037, Verse 019"}
{"quote": "sa ca jyeṣṭho naraśreṣṭha sagarasyātmasaṃbhavaḥ bālān gṛhītvā tu jale sarayvā raghunandana prakṣipya prahasan nityaṃ majjatas tān nirīkṣya vai", "category": "Epic, Ramayana", "book": "Ramayana", "position": "Kanda 1, Sarga 037, Verse 020"}
{"quote": "paurāṇām ahite yuktaḥ pitrā nirvāsitaḥ purāt", "category": "Epic, Ramayana", "book": "Ramayana", "position": "Kanda 1, Sarga 037, Verse 021"}
{"quote": "tasya putro 'ṃśumān nāma asamañjasya vīryavān saṃmataḥ sarvalokasya sarvasyāpi priyaṃvadaḥ", "category": "Epic, Ramayana", "book": "Ramayana", "position": "Kanda 1, Sarga 037, Verse 022"}
{"quote": "tataḥ kālena mahatā matiḥ samabhijāyata sagarasya naraśreṣṭha yajeyam iti niścitā", "category": "Epic, Ramayana", "book": "Ramayana", "position": "Kanda 1, Sarga 037, Verse 023"}
{"quote": "sa kṛtvā niścayaṃ rājā sopādhyāyagaṇas tadā yajñakarmaṇi vedajño yaṣṭuṃ samupacakrame", "category": "Epic, Ramayana", "book": "Ramayana", "position": "Kanda 1, Sarga 037, Verse 024"}
{"quote": "viśvāmitravacaḥ śrutvā kathānte raghunandana uvāca paramaprīto muniṃ dīptam ivānalam", "category": "Epic, Ramayana", "book": "Ramayana", "position": "Kanda 1, Sarga 038, Verse 001"}
{"quote": "śrotum ichāmi bhadraṃ te vistareṇa kathām imām pūrvako me kathaṃ brahman yajñaṃ vai samupāharat", "category": "Epic, Ramayana", "book": "Ramayana", "position": "Kanda 1, Sarga 038, Verse 002"}
{"quote": "viśvāmitras tu kākutstham uvāca prahasann iva śrūyatāṃ vistaro rāma sagarasya mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 003"}
{"quote": "śaṃkaraśvaśuro nāma himavān acalottamaḥ vindhyaparvatam āsādya nirīkṣete parasparam", "category": "Epic, Ramayana", "book": "Ramayana", "position": "Kanda 1, Sarga 038, Verse 004"}
{"quote": "tayor madhye pravṛtto 'bhūd yajñaḥ sa puruṣottama sa hi deśo naravyāghra praśasto yajñakarmaṇi", "category": "Epic, Ramayana", "book": "Ramayana", "position": "Kanda 1, Sarga 038, Verse 005"}
{"quote": "tasyāśvacaryāṃ kākutstha dṛḍhadhanvā mahārathaḥ aṃśumān akarot tāta sagarasya mate sthitaḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 006"}
{"quote": "tasya parvaṇi taṃ yajñaṃ yajamānasya vāsavaḥ rākṣasīṃ tanum āsthāya yajñiyāśvam apāharat", "category": "Epic, Ramayana", "book": "Ramayana", "position": "Kanda 1, Sarga 038, Verse 007"}
{"quote": "hriyamāṇe tu kākutstha tasminn aśve mahātmanaḥ upādhyāya gaṇāḥ sarve yajamānam athābruvan", "category": "Epic, Ramayana", "book": "Ramayana", "position": "Kanda 1, Sarga 038, Verse 008"}
{"quote": "ayaṃ parvaṇi vegena yajñiyāśvo 'panīyate hartāraṃ jahi kākutstha hayaś caivopanīyatām", "category": "Epic, Ramayana", "book": "Ramayana", "position": "Kanda 1, Sarga 038, Verse 009"}
{"quote": "yajñac chidraṃ bhavaty etat sarveṣām aśivāya naḥ tat tathā kriyatāṃ rājan yathāchidraḥ kratur bhavet", "category": "Epic, Ramayana", "book": "Ramayana", "position": "Kanda 1, Sarga 038, Verse 010"}
{"quote": "upādhyāya vacaḥ śrutvā tasmin sadasi pārthivaḥ ṣaṣṭiṃ putrasahasrāṇi vākyam etad uvāca ha", "category": "Epic, Ramayana", "book": "Ramayana", "position": "Kanda 1, Sarga 038, Verse 011"}
{"quote": "gatiṃ putrā na paśyāmi rakṣasāṃ puruṣarṣabhāḥ mantrapūtair mahābhāgair āsthito hi mahākratuḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 012"}
{"quote": "tad gacchata vicinvadhvaṃ putrakā bhadram astu vaḥ samudramālinīṃ sarvāṃ pṛthivīm anugacchata", "category": "Epic, Ramayana", "book": "Ramayana", "position": "Kanda 1, Sarga 038, Verse 013"}
{"quote": "ekaikaṃ yojanaṃ putrā vistāram abhigacchata", "category": "Epic, Ramayana", "book": "Ramayana", "position": "Kanda 1, Sarga 038, Verse 014"}
{"quote": "yāvat turagasaṃdarśas tāvat khanata medinīm tam eva hayahartāraṃ mārgamāṇā mamājñayā", "category": "Epic, Ramayana", "book": "Ramayana", "position": "Kanda 1, Sarga 038, Verse 015"}
{"quote": "dīkṣitaḥ pautrasahitaḥ sopādhyāyagaṇo hy aham iha sthāsyāmi bhadraṃ vo yāvat turagadarśanam", "category": "Epic, Ramayana", "book": "Ramayana", "position": "Kanda 1, Sarga 038, Verse 016"}
{"quote": "ity uktvā hṛṣṭamanaso rājaputrā mahābalāḥ jagmur mahītalaṃ rāma pitur vacanayantritāḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 017"}
{"quote": "yojanāyām avistāram ekaiko dharaṇītalam bibhiduḥ puruṣavyāghra vajrasparśasamair bhujaiḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 018"}
{"quote": "śūlair aśanikalpaiś ca halaiś cāpi sudāruṇaiḥ bhidyamānā vasumatī nanāda raghunandana", "category": "Epic, Ramayana", "book": "Ramayana", "position": "Kanda 1, Sarga 038, Verse 019"}
{"quote": "nāgānāṃ vadhyamānānām asurāṇāṃ ca rāghava rākṣasānāṃ ca durdharṣaḥ sattvānāṃ ninado 'bhavat", "category": "Epic, Ramayana", "book": "Ramayana", "position": "Kanda 1, Sarga 038, Verse 020"}
{"quote": "yojanānāṃ sahasrāṇi ṣaṣṭiṃ tu raghunandana bibhidur dharaṇīṃ vīrā rasātalam anuttamam", "category": "Epic, Ramayana", "book": "Ramayana", "position": "Kanda 1, Sarga 038, Verse 021"}
{"quote": "evaṃ parvatasaṃbādhaṃ jambūdvīpaṃ nṛpātmajāḥ khananto nṛpaśārdūla sarvataḥ paricakramuḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 022"}
{"quote": "tato devāḥ sagandharvāḥ sāsurāḥ sahapannagāḥ saṃbhrāntamanasaḥ sarve pitāmaham upāgaman", "category": "Epic, Ramayana", "book": "Ramayana", "position": "Kanda 1, Sarga 038, Verse 023"}
{"quote": "te prasādya mahātmānaṃ viṣaṇṇavadanās tadā ūcuḥ paramasaṃtrastāḥ pitāmaham idaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 024"}
{"quote": "bhagavan pṛthivī sarvā khanyate sagarātmajaiḥ bahavaś ca mahātmāno vadhyante jalacāriṇaḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 025"}
{"quote": "ayaṃ yajñahano 'smākam anenāśvo 'panīyate iti te sarvabhūtāni nighnanti sagarātmajaḥ", "category": "Epic, Ramayana", "book": "Ramayana", "position": "Kanda 1, Sarga 038, Verse 026"}
{"quote": "devatānāṃ vacaḥ śrutvā bhagavān vai pitāmahaḥ pratyuvāca susaṃtrastān kṛtāntabalamohitān", "category": "Epic, Ramayana", "book": "Ramayana", "position": "Kanda 1, Sarga 039, Verse 001"}
{"quote": "yasyeyaṃ vasudhā kṛtsnā vāsudevasya dhīmataḥ kāpilaṃ rūpam āsthāya dhārayaty aniśaṃ dharām", "category": "Epic, Ramayana", "book": "Ramayana", "position": "Kanda 1, Sarga 039, Verse 002"}
{"quote": "pṛthivyāś cāpi nirbhedo dṛṣṭa eva sanātanaḥ sagarasya ca putrāṇāṃ vināśo 'dīrghajīvinām", "category": "Epic, Ramayana", "book": "Ramayana", "position": "Kanda 1, Sarga 039, Verse 003"}
{"quote": "pitāmahavacaḥ śrutvā trayas triṃśad ariṃdamaḥ devāḥ paramasaṃhṛṣṭāḥ punar jagmur yathāgatam", "category": "Epic, Ramayana", "book": "Ramayana", "position": "Kanda 1, Sarga 039, Verse 004"}
{"quote": "sagarasya ca putrāṇāṃ prādur āsīn mahātmanām pṛthivyāṃ bhidyamānāyāṃ nirghātasamanisvanaḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 005"}
{"quote": "tato bhittvā mahīṃ sarvāṃ kṛtvā cāpi pradakṣiṇam sahitāḥ sagarāḥ sarve pitaraṃ vākyam abruvan", "category": "Epic, Ramayana", "book": "Ramayana", "position": "Kanda 1, Sarga 039, Verse 006"}
{"quote": "parikrāntā mahī sarvā sattvavantaś ca sūditāḥ devadānavarakṣāṃsi piśācoragakiṃnarāḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 007"}
{"quote": "na ca paśyāmahe 'śvaṃ tam aśvahartāram eva ca kiṃ kariṣyāma bhadraṃ te buddhir atra vicāryatām", "category": "Epic, Ramayana", "book": "Ramayana", "position": "Kanda 1, Sarga 039, Verse 008"}
{"quote": "teṣāṃ tad vacanaṃ śrutvā putrāṇāṃ rājasattamaḥ samanyur abravīd vākyaṃ sagaro raghunandana", "category": "Epic, Ramayana", "book": "Ramayana", "position": "Kanda 1, Sarga 039, Verse 009"}
{"quote": "bhūyaḥ khanata bhadraṃ vo nirbhidya vasudhātalam aśvahartāram āsādya kṛtārthāś ca nivartatha", "category": "Epic, Ramayana", "book": "Ramayana", "position": "Kanda 1, Sarga 039, Verse 010"}
{"quote": "pitur vacanam āsthāya sagarasya mahātmanaḥ ṣaṣṭiḥ putrasahasrāṇi rasātalam abhidravan", "category": "Epic, Ramayana", "book": "Ramayana", "position": "Kanda 1, Sarga 039, Verse 011"}
{"quote": "khanyamāne tatas tasmin dadṛśuḥ parvatopamam diśāgajaṃ virūpākṣaṃ dhārayantaṃ mahītalam", "category": "Epic, Ramayana", "book": "Ramayana", "position": "Kanda 1, Sarga 039, Verse 012"}
{"quote": "saparvatavanāṃ kṛtsnāṃ pṛthivīṃ raghunandana śirasā dhārayām āsa virūpākṣo mahāgajaḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 013"}
{"quote": "yadā parvaṇi kākutstha viśramārthaṃ mahāgajaḥ khedāc cālayate śīrṣaṃ bhūmikampas tadhā bhavet", "category": "Epic, Ramayana", "book": "Ramayana", "position": "Kanda 1, Sarga 039, Verse 014"}
{"quote": "taṃ te pradakṣiṇaṃ kṛtvā diśāpālaṃ mahāgajam mānayanto hi te rāma jagmur bhittvā rasātalam", "category": "Epic, Ramayana", "book": "Ramayana", "position": "Kanda 1, Sarga 039, Verse 015"}
{"quote": "tataḥ pūrvāṃ diśaṃ bhittvā dakṣiṇāṃ bibhiduḥ punaḥ dakṣiṇasyām api diśi dadṛśus te mahāgajam", "category": "Epic, Ramayana", "book": "Ramayana", "position": "Kanda 1, Sarga 039, Verse 016"}
{"quote": "mahāpadmaṃ mahātmānaṃ sumahāparvatopamam śirasā dhārayantaṃ te vismayaṃ jagmur uttamam", "category": "Epic, Ramayana", "book": "Ramayana", "position": "Kanda 1, Sarga 039, Verse 017"}
{"quote": "tataḥ pradakṣiṇaṃ kṛtvā sagarasya mahātmanaḥ ṣaṣṭiḥ putrasahasrāṇi paścimāṃ bibhidur diśam", "category": "Epic, Ramayana", "book": "Ramayana", "position": "Kanda 1, Sarga 039, Verse 018"}
{"quote": "paścimāyām api diśi mahāntam acalopamam diśāgajaṃ saumanasaṃ dadṛśus te mahābalāḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 019"}
{"quote": "taṃ te pradakṣiṇaṃ kṛtvā pṛṣṭvā cāpi nirāmayam khanantaḥ samupakrāntā diśaṃ somavatīṃ tadā", "category": "Epic, Ramayana", "book": "Ramayana", "position": "Kanda 1, Sarga 039, Verse 020"}
{"quote": "uttarasyāṃ raghuśreṣṭha dadṛśur himapāṇḍuram bhadraṃ bhadreṇa vapuṣā dhārayantaṃ mahīm imām", "category": "Epic, Ramayana", "book": "Ramayana", "position": "Kanda 1, Sarga 039, Verse 021"}
{"quote": "samālabhya tataḥ sarve kṛtvā cainaṃ pradakṣiṇam ṣaṣṭiḥ putrasahasrāṇi bibhidur vasudhātalam", "category": "Epic, Ramayana", "book": "Ramayana", "position": "Kanda 1, Sarga 039, Verse 022"}
{"quote": "tataḥ prāguttarāṃ gatvā sāgarāḥ prathitāṃ diśam roṣād abhyakhanan sarve pṛthivīṃ sagarātmajāḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 023"}
{"quote": "dadṛśuḥ kapilaṃ tatra vāsudevaṃ sanātanam hayaṃ ca tasya devasya carantam avidūrataḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 024"}
{"quote": "te taṃ yajñahanaṃ jñātvā krodhaparyākulekṣaṇāḥ abhyadhāvanta saṃkruddhās tiṣṭha tiṣṭheti cābruvan", "category": "Epic, Ramayana", "book": "Ramayana", "position": "Kanda 1, Sarga 039, Verse 025"}
{"quote": "asmākaṃ tvaṃ hi turagaṃ yajñiyaṃ hṛtavān asi durmedhas tvaṃ hi saṃprāptān viddhi naḥ sagarātmajān", "category": "Epic, Ramayana", "book": "Ramayana", "position": "Kanda 1, Sarga 039, Verse 026"}
{"quote": "śrutvā tad vacanaṃ teṣāṃ kapilo raghunandana roṣeṇa mahatāviṣṭo huṃkāram akarot tadā", "category": "Epic, Ramayana", "book": "Ramayana", "position": "Kanda 1, Sarga 039, Verse 027"}
{"quote": "tatas tenāprameyena kapilena mahātmanā bhasmarāśīkṛtāḥ sarve kākutstha sagarātmajāḥ", "category": "Epic, Ramayana", "book": "Ramayana", "position": "Kanda 1, Sarga 039, Verse 028"}
{"quote": "putrāṃś ciragatāñ jñātvā sagaro raghunandana naptāram abravīd rājā dīpyamānaṃ svatejasā", "category": "Epic, Ramayana", "book": "Ramayana", "position": "Kanda 1, Sarga 040, Verse 001"}
{"quote": "śūraś ca kṛtavidyaś ca pūrvais tulyo 'si tejasā pitṝṇāṃ gatim anviccha yena cāśvo 'pahāritaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 002"}
{"quote": "antarbhaumāni sattvāni vīryavanti mahānti ca teṣāṃ tvaṃ pratighātārthaṃ sāsiṃ gṛhṇīṣva kārmukam", "category": "Epic, Ramayana", "book": "Ramayana", "position": "Kanda 1, Sarga 040, Verse 003"}
{"quote": "abhivādyābhivādyāṃs tvaṃ hatvā vighnakarān api siddhārthaḥ saṃnivartasva mama yajñasya pāragaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 004"}
{"quote": "evam ukto 'ṃśumān samyak sagareṇa mahātmanā dhanur ādāya khaḍgaṃ ca jagāma laghuvikramaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 005"}
{"quote": "sa khātaṃ pitṛbhir mārgam antarbhaumaṃ mahātmabhiḥ prāpadyata naraśreṣṭha tena rājñābhicoditaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 006"}
{"quote": "daityadānavarakṣobhiḥ piśācapatagoragaiḥ pūjyamānaṃ mahātejā diśāgajam apaśyata", "category": "Epic, Ramayana", "book": "Ramayana", "position": "Kanda 1, Sarga 040, Verse 007"}
{"quote": "sa taṃ pradakṣiṇaṃ kṛtvā pṛṣṭvā caiva nirāmayam pitṝn sa paripapraccha vājihartāram eva ca", "category": "Epic, Ramayana", "book": "Ramayana", "position": "Kanda 1, Sarga 040, Verse 008"}
{"quote": "diśāgajas tu tac chrutvā prītyāhāṃśumato vacaḥ āsamañjakṛtārthas tvaṃ sahāśvaḥ śīghram eṣyasi", "category": "Epic, Ramayana", "book": "Ramayana", "position": "Kanda 1, Sarga 040, Verse 009"}
{"quote": "tasya tad vacanaṃ śrutvā sarvān eva diśāgajān yathākramaṃ yathānyāyaṃ praṣṭuṃ samupacakrame", "category": "Epic, Ramayana", "book": "Ramayana", "position": "Kanda 1, Sarga 040, Verse 010"}
{"quote": "taiś ca sarvair diśāpālair vākyajñair vākyakovidaiḥ pūjitaḥ sahayaś caiva gantāsīty abhicoditaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 011"}
{"quote": "teṣāṃ tad vacanaṃ śrutvā jagāma laghuvikramaḥ bhasmarāśīkṛtā yatra pitaras tasya sāgarāḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 012"}
{"quote": "sa duḥkhavaśam āpannas tv asamañjasutas tadā cukrośa paramārtas tu vadhāt teṣāṃ suduḥkhitaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 013"}
{"quote": "yajñiyaṃ ca hayaṃ tatra carantam avidūrataḥ dadarśa puruṣavyāghro duḥkhaśokasamanvitaḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 014"}
{"quote": "dadarśa puruṣavyāghro kartukāmo jalakriyām salilārthī mahātejā na cāpaśyaj jalāśayam", "category": "Epic, Ramayana", "book": "Ramayana", "position": "Kanda 1, Sarga 040, Verse 015"}
{"quote": "visārya nipuṇāṃ dṛṣṭiṃ tato 'paśyat khagādhipam pitṝṇāṃ mātulaṃ rāma suparṇam anilopamam", "category": "Epic, Ramayana", "book": "Ramayana", "position": "Kanda 1, Sarga 040, Verse 016"}
{"quote": "sa cainam abravīd vākyaṃ vainateyo mahābalaḥ mā śucaḥ puruṣavyāghra vadho 'yaṃ lokasaṃmataḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 017"}
{"quote": "kapilenāprameyena dagdhā hīme mahābalāḥ salilaṃ nārhasi prājña dātum eṣāṃ hi laukikam", "category": "Epic, Ramayana", "book": "Ramayana", "position": "Kanda 1, Sarga 040, Verse 018"}
{"quote": "gaṅgā himavato jyeṣṭhā duhitā puruṣarṣabha bhasmarāśīkṛtān etān pāvayel lokapāvanī", "category": "Epic, Ramayana", "book": "Ramayana", "position": "Kanda 1, Sarga 040, Verse 019"}
{"quote": "tayā klinnam idaṃ bhasma gaṅgayā lokakāntayā ṣaṣṭiṃ putrasahasrāṇi svargalokaṃ nayiṣyati", "category": "Epic, Ramayana", "book": "Ramayana", "position": "Kanda 1, Sarga 040, Verse 020"}
{"quote": "gaccha cāśvaṃ mahābhāga saṃgṛhya puruṣarṣabha yajñaṃ paitāmahaṃ vīra nirvartayitum arhasi", "category": "Epic, Ramayana", "book": "Ramayana", "position": "Kanda 1, Sarga 040, Verse 021"}
{"quote": "suparṇavacanaṃ śrutvā so 'ṃśumān ativīryavān tvaritaṃ hayam ādāya punar āyān mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 022"}
{"quote": "tato rājānam āsādya dīkṣitaṃ raghunandana nyavedayad yathāvṛttaṃ suparṇavacanaṃ tathā", "category": "Epic, Ramayana", "book": "Ramayana", "position": "Kanda 1, Sarga 040, Verse 023"}
{"quote": "tac chrutvā ghorasaṃkāśaṃ vākyam aṃśumato nṛpaḥ yajñaṃ nirvartayām āsa yathākalpaṃ yathāvidhi", "category": "Epic, Ramayana", "book": "Ramayana", "position": "Kanda 1, Sarga 040, Verse 024"}
{"quote": "svapuraṃ cāgamac chrīmān iṣṭayajño mahīpatiḥ gaṅgāyāś cāgame rājā niścayaṃ nādhyagacchata", "category": "Epic, Ramayana", "book": "Ramayana", "position": "Kanda 1, Sarga 040, Verse 025"}
{"quote": "agatvā niścayaṃ rājā kālena mahatā mahān triṃśadvarṣasahasrāṇi rājyaṃ kṛtvā divaṃ gataḥ", "category": "Epic, Ramayana", "book": "Ramayana", "position": "Kanda 1, Sarga 040, Verse 026"}
{"quote": "kāladharmaṃ gate rāma sagare prakṛtījanāḥ rājānaṃ rocayām āsur aṃśumantaṃ sudhārmikam", "category": "Epic, Ramayana", "book": "Ramayana", "position": "Kanda 1, Sarga 041, Verse 001"}
{"quote": "sa rājā sumahān āsīd aṃśumān raghunandana tasya putro mahān āsīd dilīpa iti viśrutaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 002"}
{"quote": "tasmin rājyaṃ samāveśya dilīpe raghunandana himavacchikhare ramye tapas tepe sudāruṇam", "category": "Epic, Ramayana", "book": "Ramayana", "position": "Kanda 1, Sarga 041, Verse 003"}
{"quote": "dvātriṃśac ca sahasrāṇi varṣāṇi sumahāyaśāḥ tapovanagato rājā svargaṃ lebhe tapodhanaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 004"}
{"quote": "dilīpas tu mahātejāḥ śrutvā paitāmahaṃ vadham duḥkhopahatayā buddhyā niścayaṃ nādhyagacchata", "category": "Epic, Ramayana", "book": "Ramayana", "position": "Kanda 1, Sarga 041, Verse 005"}
{"quote": "kathaṃ gaṅgāvataraṇaṃ kathaṃ teṣāṃ jalakriyā tārayeyaṃ kathaṃ caitān iti cintā paro 'bhavat", "category": "Epic, Ramayana", "book": "Ramayana", "position": "Kanda 1, Sarga 041, Verse 006"}
{"quote": "tasya cintayato nityaṃ dharmeṇa viditātmanaḥ putro bhagīratho nāma jajñe paramadhārmikaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 007"}
{"quote": "dilīpas tu mahātejā yajñair bahubhir iṣṭavān triṃśadvarṣasahasrāṇi rājā rājyam akārayat", "category": "Epic, Ramayana", "book": "Ramayana", "position": "Kanda 1, Sarga 041, Verse 008"}
{"quote": "agatvā niścayaṃ rājā teṣām uddharaṇaṃ prati vyādhinā naraśārdūla kāladharmam upeyivān", "category": "Epic, Ramayana", "book": "Ramayana", "position": "Kanda 1, Sarga 041, Verse 009"}
{"quote": "indralokaṃ gato rājā svārjitenaiva karmaṇā rājye bhagīrathaṃ putram abhiṣicya nararṣabhaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 010"}
{"quote": "bhagīrathas tu rājarṣir dhārmiko raghunandana anapatyo mahātejāḥ prajākāmaḥ sa cāprajaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 011"}
{"quote": "sa tapo dīrgham ātiṣṭhad gokarṇe raghunandana ūrdhvabāhuḥ pañcatapā māsāhāro jitendriyaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 012"}
{"quote": "tasya varṣasahasrāṇi ghore tapasi tiṣṭhataḥ suprīto bhagavān brahmā prajānāṃ patir īśvaraḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 013"}
{"quote": "tataḥ suragaṇaiḥ sārdham upāgamya pitāmahaḥ bhagīrathaṃ mahātmānaṃ tapyamānam athābravīt", "category": "Epic, Ramayana", "book": "Ramayana", "position": "Kanda 1, Sarga 041, Verse 014"}
{"quote": "bhagīratha mahābhāga prītas te 'haṃ janeśvara tapasā ca sutaptena varaṃ varaya suvrata", "category": "Epic, Ramayana", "book": "Ramayana", "position": "Kanda 1, Sarga 041, Verse 015"}
{"quote": "tam uvāca mahātejāḥ sarvalokapitāmaham bhagīratho mahābhāgaḥ kṛtāñjalir avasthitaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 016"}
{"quote": "yadi me bhagavān prīto yady asti tapasaḥ phalam sagarasyātmajāḥ sarve mattaḥ salilam āpnuyuḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 017"}
{"quote": "gaṅgāyāḥ salilaklinne bhasmany eṣāṃ mahātmanām svargaṃ gaccheyur atyantaṃ sarve me prapitāmahāḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 018"}
{"quote": "deyā ca saṃtatir deva nāvasīdet kulaṃ ca naḥ ikṣvākūṇāṃ kule deva eṣa me 'stu varaḥ paraḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 019"}
{"quote": "uktavākyaṃ tu rājānaṃ sarvalokapitāmahaḥ pratyuvāca śubhāṃ vāṇīṃ madhurāṃ madhurākṣarām", "category": "Epic, Ramayana", "book": "Ramayana", "position": "Kanda 1, Sarga 041, Verse 020"}
{"quote": "manoratho mahān eṣa bhagīratha mahāratha evaṃ bhavatu bhadraṃ te ikṣvākukulavardhana", "category": "Epic, Ramayana", "book": "Ramayana", "position": "Kanda 1, Sarga 041, Verse 021"}
{"quote": "iyaṃ haimavatī gaṅgā jyeṣṭhā himavataḥ sutā tāṃ vai dhārayituṃ rājan haras tatra niyujyatām", "category": "Epic, Ramayana", "book": "Ramayana", "position": "Kanda 1, Sarga 041, Verse 022"}
{"quote": "gaṅgāyāḥ patanaṃ rājan pṛthivī na sahiṣyate tāṃ vai dhārayituṃ vīra nānyaṃ paśyāmi śūlinaḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 023"}
{"quote": "tam evam uktvā rājānaṃ gaṅgāṃ cābhāṣya lokakṛt jagāma tridivaṃ devaḥ saha sarvair marudgaṇaiḥ", "category": "Epic, Ramayana", "book": "Ramayana", "position": "Kanda 1, Sarga 041, Verse 024"}
{"quote": "devadeve gate tasmin so 'ṅguṣṭhāgranipīḍitām kṛtvā vasumatīṃ rāma saṃvatsaram upāsata", "category": "Epic, Ramayana", "book": "Ramayana", "position": "Kanda 1, Sarga 042, Verse 001"}
{"quote": "atha saṃvatsare pūrṇe sarvalokanamaskṛtaḥ umāpatiḥ paśupatī rājānam idam abravīt", "category": "Epic, Ramayana", "book": "Ramayana", "position": "Kanda 1, Sarga 042, Verse 002"}
{"quote": "prītas te 'haṃ naraśreṣṭha kariṣyāmi tava priyam śirasā dhārayiṣyāmi śailarājasutām aham", "category": "Epic, Ramayana", "book": "Ramayana", "position": "Kanda 1, Sarga 042, Verse 003"}
{"quote": "tato haimavatī jyeṣṭhā sarvalokanamaskṛtā tadā sātimahad rūpaṃ kṛtvā vegaṃ ca duḥsaham ākāśād apatad rāma śive śivaśirasy uta", "category": "Epic, Ramayana", "book": "Ramayana", "position": "Kanda 1, Sarga 042, Verse 004"}
{"quote": "naiva sā nirgamaṃ lebhe jaṭāmaṇḍalamohitā tatraivābabhramad devī saṃvatsaragaṇān bahūn", "category": "Epic, Ramayana", "book": "Ramayana", "position": "Kanda 1, Sarga 042, Verse 005"}
{"quote": "anena toṣitaś cāsīd atyarthaṃ raghunandana visasarja tato gaṅgāṃ haro bindusaraḥ prati", "category": "Epic, Ramayana", "book": "Ramayana", "position": "Kanda 1, Sarga 042, Verse 006"}
{"quote": "gaganāc chaṃkaraśiras tato dharaṇim āgatā vyasarpata jalaṃ tatra tīvraśabdapuraskṛtam", "category": "Epic, Ramayana", "book": "Ramayana", "position": "Kanda 1, Sarga 042, Verse 007"}
{"quote": "tato devarṣigandharvā yakṣāḥ siddhagaṇās tathā vyalokayanta te tatra gaganād gāṃ gatāṃ tadā", "category": "Epic, Ramayana", "book": "Ramayana", "position": "Kanda 1, Sarga 042, Verse 008"}
{"quote": "vimānair nagarākārair hayair gajavarais tathā pāriplavagatāś cāpi devatās tatra viṣṭhitāḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 009"}
{"quote": "tad adbhutatamaṃ loke gaṅgāpatanam uttamam didṛkṣavo devagaṇāḥ sameyur amitaujasaḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 010"}
{"quote": "saṃpatadbhiḥ suragaṇais teṣāṃ cābharaṇaujasā śatādityam ivābhāti gaganaṃ gatatoyadam", "category": "Epic, Ramayana", "book": "Ramayana", "position": "Kanda 1, Sarga 042, Verse 011"}
{"quote": "śiṃśumāroragagaṇair mīnair api ca cañcalaiḥ vidyudbhir iva vikṣiptair ākāśam abhavat tadā", "category": "Epic, Ramayana", "book": "Ramayana", "position": "Kanda 1, Sarga 042, Verse 012"}
{"quote": "pāṇḍuraiḥ salilotpīḍaiḥ kīryamāṇaiḥ sahasradhā śāradābhrair ivākīrṇaṃ gaganaṃ haṃsasaṃplavaiḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 013"}
{"quote": "kva cid drutataraṃ yāti kuṭilaṃ kva cid āyatam vinataṃ kva cid uddhūtaṃ kva cid yāti śanaiḥ śanaiḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 014"}
{"quote": "salilenaiva salilaṃ kva cid abhyāhataṃ punaḥ muhur ūrdhvapathaṃ gatvā papāta vasudhāṃ punaḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 015"}
{"quote": "tac chaṃkaraśirobhraṣṭaṃ bhraṣṭaṃ bhūmitale punaḥ vyarocata tadā toyaṃ nirmalaṃ gatakalmaṣam", "category": "Epic, Ramayana", "book": "Ramayana", "position": "Kanda 1, Sarga 042, Verse 016"}
{"quote": "tatrarṣigaṇagandharvā vasudhātalavāsinaḥ bhavāṅgapatitaṃ toyaṃ pavitram iti paspṛśuḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 017"}
{"quote": "śāpāt prapatitā ye ca gaganād vasudhātalam kṛtvā tatrābhiṣekaṃ te babhūvur gatakalmaṣāḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 018"}
{"quote": "dhūpapāpāḥ punas tena toyenātha subhāsvatā punar ākāśam āviśya svāṃl lokān pratipedire", "category": "Epic, Ramayana", "book": "Ramayana", "position": "Kanda 1, Sarga 042, Verse 019"}
{"quote": "mumude mudito lokas tena toyena bhāsvatā kṛtābhiṣeko gaṅgāyāṃ babhūva vigataklamaḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 020"}
{"quote": "bhagīratho 'pi rājarṣir divyaṃ syandanam āsthitaḥ prāyād agre mahātejās taṃ gaṅgā pṛṣṭhato 'nvagāt", "category": "Epic, Ramayana", "book": "Ramayana", "position": "Kanda 1, Sarga 042, Verse 021"}
{"quote": "devāḥ sarṣigaṇāḥ sarve daityadānavarākṣasāḥ gandharvayakṣapravarāḥ sakiṃnaramahoragāḥ", "category": "Epic, Ramayana", "book": "Ramayana", "position": "Kanda 1, Sarga 042, Verse 022"}
{"quote": "sarvāś cāpsaraso rāma bhagīratharathānugāḥ gaṅgām anvagaman prītāḥ sarve jalacarāś ca ye", "category": "Epic, Ramayana", "book": "Ramayana", "position": "Kanda 1, Sarga 042, Verse 023"}
{"quote": "yato bhagīratho rājā tato gaṅgā yaśasvinī jagāma saritāṃ śreṣṭhā sarvapāpavināśinī", "category": "Epic, Ramayana", "book": "Ramayana", "position": "Kanda 1, Sarga 042, Verse 024"}
{"quote": "sa gatvā sāgaraṃ rājā gaṅgayānugatas tadā praviveśa talaṃ bhūmer yatra te bhasmasātkṛtāḥ", "category": "Epic, Ramayana", "book": "Ramayana", "position": "Kanda 1, Sarga 043, Verse 001"}
{"quote": "bhasmany athāplute rāma gaṅgāyāḥ salilena vai sarva lokaprabhur brahmā rājānam idam abravīt", "category": "Epic, Ramayana", "book": "Ramayana", "position": "Kanda 1, Sarga 043, Verse 002"}
{"quote": "tāritā naraśārdūla divaṃ yātāś ca devavat ṣaṣṭiḥ putrasahasrāṇi sagarasya mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 043, Verse 003"}
{"quote": "sāgarasya jalaṃ loke yāvat sthāsyati pārthiva sagarasyātmajās tāvat svarge sthāsyanti devavat", "category": "Epic, Ramayana", "book": "Ramayana", "position": "Kanda 1, Sarga 043, Verse 004"}
{"quote": "iyaṃ ca duhitā jyeṣṭhā tava gaṅgā bhaviṣyati tvatkṛtena ca nāmnā vai loke sthāsyati viśrutā", "category": "Epic, Ramayana", "book": "Ramayana", "position": "Kanda 1, Sarga 043, Verse 005"}
{"quote": "gaṅgā tripathagā nāma divyā bhāgīrathīti ca tripatho bhāvayantīti tatas tripathagā smṛtā", "category": "Epic, Ramayana", "book": "Ramayana", "position": "Kanda 1, Sarga 043, Verse 006"}
{"quote": "pitāmahānāṃ sarveṣāṃ tvam atra manujādhipa kuruṣva salilaṃ rājan pratijñām apavarjaya", "category": "Epic, Ramayana", "book": "Ramayana", "position": "Kanda 1, Sarga 043, Verse 007"}
{"quote": "pūrvakeṇa hi te rājaṃs tenātiyaśasā tadā dharmiṇāṃ pravareṇātha naiṣa prāpto manorathaḥ", "category": "Epic, Ramayana", "book": "Ramayana", "position": "Kanda 1, Sarga 043, Verse 008"}
{"quote": "tathaivāṃśumatā tāta loke 'pratimatejasā gaṅgāṃ prārthayatā netuṃ pratijñā nāpavarjitā", "category": "Epic, Ramayana", "book": "Ramayana", "position": "Kanda 1, Sarga 043, Verse 009"}
{"quote": "rājarṣiṇā guṇavatā maharṣisamatejasā mattulyatapasā caiva kṣatradharmasthitena ca", "category": "Epic, Ramayana", "book": "Ramayana", "position": "Kanda 1, Sarga 043, Verse 010"}
{"quote": "dilīpena mahābhāga tava pitrātitejasā punar na śaṅkitā netuṃ gaṅgāṃ prārthayatānagha", "category": "Epic, Ramayana", "book": "Ramayana", "position": "Kanda 1, Sarga 043, Verse 011"}
{"quote": "sā tvayā samatikrāntā pratijñā puruṣarṣabha prāpto 'si paramaṃ loke yaśaḥ paramasaṃmatam", "category": "Epic, Ramayana", "book": "Ramayana", "position": "Kanda 1, Sarga 043, Verse 012"}
{"quote": "yac ca gaṅgāvataraṇaṃ tvayā kṛtam ariṃdama anena ca bhavān prāpto dharmasyāyatanaṃ mahat", "category": "Epic, Ramayana", "book": "Ramayana", "position": "Kanda 1, Sarga 043, Verse 013"}
{"quote": "plāvayasva tvam ātmānaṃ narottama sadocite salile puruṣavyāghra śuciḥ puṇyaphalo bhava", "category": "Epic, Ramayana", "book": "Ramayana", "position": "Kanda 1, Sarga 043, Verse 014"}
{"quote": "pitāmahānāṃ sarveṣāṃ kuruṣva salilakriyām svasti te 'stu gamiṣyāmi svaṃ lokaṃ gamyatāṃ nṛpa", "category": "Epic, Ramayana", "book": "Ramayana", "position": "Kanda 1, Sarga 043, Verse 015"}
{"quote": "ity evam uktvā deveśaḥ sarvalokapitāmahaḥ yathāgataṃ tathāgacchad devalokaṃ mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 043, Verse 016"}
{"quote": "bhagīratho 'pi rājarṣiḥ kṛtvā salilam uttamam yathākramaṃ yathānyāyaṃ sāgarāṇāṃ mahāyaśāḥ kṛtodakaḥ śucī rājā svapuraṃ praviveśa ha", "category": "Epic, Ramayana", "book": "Ramayana", "position": "Kanda 1, Sarga 043, Verse 017"}
{"quote": "samṛddhārtho naraśreṣṭha svarājyaṃ praśaśāsa ha pramumoda ca lokas taṃ nṛpam āsādya rāghava naṣṭaśokaḥ samṛddhārtho babhūva vigatajvaraḥ", "category": "Epic, Ramayana", "book": "Ramayana", "position": "Kanda 1, Sarga 043, Verse 018"}
{"quote": "eṣa te rāma gaṅgāyā vistaro 'bhihito mayā svasti prāpnuhi bhadraṃ te saṃdhyākālo 'tivartate", "category": "Epic, Ramayana", "book": "Ramayana", "position": "Kanda 1, Sarga 043, Verse 019"}
{"quote": "dhanyaṃ yaśasyam āyuṣyaṃ svargyaṃ putryam athāpi ca idam ākhyānam ākhyātaṃ gaṅgāvataraṇaṃ mayā", "category": "Epic, Ramayana", "book": "Ramayana", "position": "Kanda 1, Sarga 043, Verse 020"}
{"quote": "viśvāmitravacaḥ śrutvā rāghavaḥ sahalakṣmaṇaḥ vismayaṃ paramaṃ gatvā viśvāmitram athābravīt", "category": "Epic, Ramayana", "book": "Ramayana", "position": "Kanda 1, Sarga 044, Verse 001"}
{"quote": "atyadbhutam idaṃ brahman kathitaṃ paramaṃ tvayā gaṅgāvataraṇaṃ puṇyaṃ sāgarasya ca pūraṇam", "category": "Epic, Ramayana", "book": "Ramayana", "position": "Kanda 1, Sarga 044, Verse 002"}
{"quote": "tasya sā śarvarī sarvā saha saumitriṇā tadā jagāma cintayānasya viśvāmitrakathāṃ śubhām", "category": "Epic, Ramayana", "book": "Ramayana", "position": "Kanda 1, Sarga 044, Verse 003"}
{"quote": "tataḥ prabhāte vimale viśvāmitraṃ mahāmunim uvāca rāghavo vākyaṃ kṛtāhnikam ariṃdamaḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 004"}
{"quote": "gatā bhagavatī rātriḥ śrotavyaṃ paramaṃ śrutam kṣaṇabhūteva sā rātriḥ saṃvṛtteyaṃ mahātapaḥ imāṃ cintayataḥ sarvāṃ nikhilena kathāṃ tava", "category": "Epic, Ramayana", "book": "Ramayana", "position": "Kanda 1, Sarga 044, Verse 005"}
{"quote": "tarāma saritāṃ śreṣṭhāṃ puṇyāṃ tripathagāṃ nadīm naur eṣā hi sukhāstīrṇā ṛṣīṇāṃ puṇyakarmaṇām bhagavantam iha prāptaṃ jñātvā tvaritam āgatā", "category": "Epic, Ramayana", "book": "Ramayana", "position": "Kanda 1, Sarga 044, Verse 006"}
{"quote": "tasya tad vacanaṃ śrutvā rāghavasya mahātmanaḥ saṃtāraṃ kārayām āsa sarṣisaṃghaḥ sarāghavaḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 007"}
{"quote": "uttaraṃ tīram āsādya saṃpūjyarṣigaṇaṃ tatha gaṅgākūle niviṣṭās te viśālāṃ dadṛśuḥ purīm", "category": "Epic, Ramayana", "book": "Ramayana", "position": "Kanda 1, Sarga 044, Verse 008"}
{"quote": "tato munivaras tūrṇaṃ jagāma saharāghavaḥ viśālāṃ nagarīṃ ramyāṃ divyāṃ svargopamāṃ tadā", "category": "Epic, Ramayana", "book": "Ramayana", "position": "Kanda 1, Sarga 044, Verse 009"}
{"quote": "atha rāmo mahāprājño viśvāmitraṃ mahāmunim papraccha prāñjalir bhūtvā viśālām uttamāṃ purīm", "category": "Epic, Ramayana", "book": "Ramayana", "position": "Kanda 1, Sarga 044, Verse 010"}
{"quote": "kataro rājavaṃśo 'yaṃ viśālāyāṃ mahāmune śrotum icchāmi bhadraṃ te paraṃ kautūhalaṃ hi me", "category": "Epic, Ramayana", "book": "Ramayana", "position": "Kanda 1, Sarga 044, Verse 011"}
{"quote": "tasya tad vacanaṃ śrutvā rāmasya munipuṃgavaḥ ākhyātuṃ tat samārebhe viśālasya purātanam", "category": "Epic, Ramayana", "book": "Ramayana", "position": "Kanda 1, Sarga 044, Verse 012"}
{"quote": "śrūyatāṃ rāma śakrasya kathāṃ kathayataḥ śubhām asmin deśe hi yad vṛttaṃ śṛṇu tattvena rāghava", "category": "Epic, Ramayana", "book": "Ramayana", "position": "Kanda 1, Sarga 044, Verse 013"}
{"quote": "pūrvaṃ kṛtayuge rāma diteḥ putrā mahābalāḥ aditeś ca mahābhāgā vīryavantaḥ sudhārmikāḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 014"}
{"quote": "tatas teṣāṃ naraśreṣṭha buddhir āsīn mahātmanām amarā nirjarāś caiva kathaṃ syāma nirāmayāḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 015"}
{"quote": "teṣāṃ cintayatāṃ rāma buddhir āsīd vipaścitām kṣīrodamathanaṃ kṛtvā rasaṃ prāpsyāma tatra vai", "category": "Epic, Ramayana", "book": "Ramayana", "position": "Kanda 1, Sarga 044, Verse 016"}
{"quote": "tato niścitya mathanaṃ yoktraṃ kṛtvā ca vāsukim manthānaṃ mandaraṃ kṛtvā mamanthur amitaujasaḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 017"}
{"quote": "atha dhanvantarir nāma apsarāś ca suvarcasaḥ apsu nirmathanād eva rasāt tasmād varastriyaḥ utpetur manujaśreṣṭha tasmād apsaraso 'bhavan", "category": "Epic, Ramayana", "book": "Ramayana", "position": "Kanda 1, Sarga 044, Verse 018"}
{"quote": "ṣaṣṭiḥ koṭyo 'bhavaṃs tāsām apsarāṇāṃ suvarcasām asaṃkhyeyās tu kākutstha yās tāsāṃ paricārikāḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 019"}
{"quote": "na tāḥ sma pratigṛhṇanti sarve te devadānavāḥ apratigrahaṇāc caiva tena sādhāraṇāḥ smṛtāḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 020"}
{"quote": "varuṇasya tataḥ kanyā vāruṇī raghunandana utpapāta mahābhāgā mārgamāṇā parigraham", "category": "Epic, Ramayana", "book": "Ramayana", "position": "Kanda 1, Sarga 044, Verse 021"}
{"quote": "diteḥ putrā na tāṃ rāma jagṛhur varuṇātmajām adites tu sutā vīra jagṛhus tām aninditām", "category": "Epic, Ramayana", "book": "Ramayana", "position": "Kanda 1, Sarga 044, Verse 022"}
{"quote": "asurās tena daiteyāḥ surās tenāditeḥ sutāḥ hṛṣṭāḥ pramuditāś cāsan vāruṇī grahaṇāt surāḥ", "category": "Epic, Ramayana", "book": "Ramayana", "position": "Kanda 1, Sarga 044, Verse 023"}
{"quote": "uccaiḥśravā hayaśreṣṭho maṇiratnaṃ ca kaustubham udatiṣṭhan naraśreṣṭha tathaivāmṛtam uttamam", "category": "Epic, Ramayana", "book": "Ramayana", "position": "Kanda 1, Sarga 044, Verse 024"}
{"quote": "atha tasya kṛte rāma mahān āsīt kulakṣayaḥ adites tu tataḥ putrā diteḥ putrāṇa sūdayan", "category": "Epic, Ramayana", "book": "Ramayana", "position": "Kanda 1, Sarga 044, Verse 025"}
{"quote": "aditer ātmajā vīrā diteḥ putrān nijaghnire tasmin ghore mahāyuddhe daiteyādityayor bhṛśam", "category": "Epic, Ramayana", "book": "Ramayana", "position": "Kanda 1, Sarga 044, Verse 026"}
{"quote": "nihatya ditiputrāṃs tu rājyaṃ prāpya puraṃdaraḥ śaśāsa mudito lokān sarṣisaṃghān sacāraṇān", "category": "Epic, Ramayana", "book": "Ramayana", "position": "Kanda 1, Sarga 044, Verse 027"}
{"quote": "hateṣu teṣu putreṣu ditiḥ paramaduḥkhitā mārīcaṃ kāśyapaṃ rāma bhartāram idam abravīt", "category": "Epic, Ramayana", "book": "Ramayana", "position": "Kanda 1, Sarga 045, Verse 001"}
{"quote": "hataputrāsmi bhagavaṃs tava putrair mahābalaiḥ śakrahantāram icchāmi putraṃ dīrghatapo'rjitam", "category": "Epic, Ramayana", "book": "Ramayana", "position": "Kanda 1, Sarga 045, Verse 002"}
{"quote": "sāhaṃ tapaś cariṣyāmi garbhaṃ me dātum arhasi īdṛśaṃ śakrahantāraṃ tvam anujñātum arhasi", "category": "Epic, Ramayana", "book": "Ramayana", "position": "Kanda 1, Sarga 045, Verse 003"}
{"quote": "tasyās tad vacanaṃ śrutvā mārīcaḥ kāśyapas tadā pratyuvāca mahātejā ditiṃ paramaduḥkhitām", "category": "Epic, Ramayana", "book": "Ramayana", "position": "Kanda 1, Sarga 045, Verse 004"}
{"quote": "evaṃ bhavatu bhadraṃ te śucir bhava tapodhane janayiṣyasi putraṃ tvaṃ śakra hantāram āhave", "category": "Epic, Ramayana", "book": "Ramayana", "position": "Kanda 1, Sarga 045, Verse 005"}
{"quote": "pūrṇe varṣasahasre tu śucir yadi bhaviṣyasi putraṃ trailokya hantāraṃ mattas tvaṃ janayiṣyasi", "category": "Epic, Ramayana", "book": "Ramayana", "position": "Kanda 1, Sarga 045, Verse 006"}
{"quote": "evam uktvā mahātejāḥ pāṇinā sa mamārja tām samālabhya tataḥ svastīty uktvā sa tapase yayau", "category": "Epic, Ramayana", "book": "Ramayana", "position": "Kanda 1, Sarga 045, Verse 007"}
{"quote": "gate tasmin naraśreṣṭha ditiḥ paramaharṣitā kuśaplavanam āsādya tapas tepe sudāruṇam", "category": "Epic, Ramayana", "book": "Ramayana", "position": "Kanda 1, Sarga 045, Verse 008"}
{"quote": "tapas tasyāṃ hi kurvatyāṃ paricaryāṃ cakāra ha sahasrākṣo naraśreṣṭha parayā guṇasaṃpadā", "category": "Epic, Ramayana", "book": "Ramayana", "position": "Kanda 1, Sarga 045, Verse 009"}
{"quote": "agniṃ kuśān kāṣṭham apaḥ phalaṃ mūlaṃ tathaiva ca nyavedayat sahasrākṣo yac cānyad api kāṅkṣitam", "category": "Epic, Ramayana", "book": "Ramayana", "position": "Kanda 1, Sarga 045, Verse 010"}
{"quote": "gātrasaṃvāhanaiś caiva śramāpanayanais tathā śakraḥ sarveṣu kāleṣu ditiṃ paricacāra ha", "category": "Epic, Ramayana", "book": "Ramayana", "position": "Kanda 1, Sarga 045, Verse 011"}
{"quote": "atha varṣasahasretu daśone raghu nandana ditiḥ paramasaṃprītā sahasrākṣam athābravīt", "category": "Epic, Ramayana", "book": "Ramayana", "position": "Kanda 1, Sarga 045, Verse 012"}
{"quote": "tapaś carantyā varṣāṇi daśa vīryavatāṃ vara avaśiṣṭāni bhadraṃ te bhrātaraṃ drakṣyase tataḥ", "category": "Epic, Ramayana", "book": "Ramayana", "position": "Kanda 1, Sarga 045, Verse 013"}
{"quote": "tam ahaṃ tvatkṛte putra samādhāsye jayotsukam trailokyavijayaṃ putra saha bhokṣyasi vijvaraḥ", "category": "Epic, Ramayana", "book": "Ramayana", "position": "Kanda 1, Sarga 045, Verse 014"}
{"quote": "evam uktvā ditiḥ śakraṃ prāpte madhyaṃ divākare nidrayāpahṛtā devī pādau kṛtvātha śīrṣataḥ", "category": "Epic, Ramayana", "book": "Ramayana", "position": "Kanda 1, Sarga 045, Verse 015"}
{"quote": "dṛṣṭvā tām aśuciṃ śakraḥ pādataḥ kṛtamūrdhajām śiraḥsthāne kṛtau pādau jahāsa ca mumoda ca", "category": "Epic, Ramayana", "book": "Ramayana", "position": "Kanda 1, Sarga 045, Verse 016"}
{"quote": "tasyāḥ śarīravivaraṃ viveśa ca puraṃdaraḥ garbhaṃ ca saptadhā rāma bibheda paramātmavān", "category": "Epic, Ramayana", "book": "Ramayana", "position": "Kanda 1, Sarga 045, Verse 017"}
{"quote": "bidhyamānas tato garbho vajreṇa śataparvaṇā ruroda susvaraṃ rāma tato ditir abudhyata", "category": "Epic, Ramayana", "book": "Ramayana", "position": "Kanda 1, Sarga 045, Verse 018"}
{"quote": "mā rudo mā rudaś ceti garbhaṃ śakro 'bhyabhāṣata bibheda ca mahātejā rudantam api vāsavaḥ", "category": "Epic, Ramayana", "book": "Ramayana", "position": "Kanda 1, Sarga 045, Verse 019"}
{"quote": "na hantavyo na hantavya ity evaṃ ditir abravīt niṣpapāta tataḥ śakro mātur vacanagauravāt", "category": "Epic, Ramayana", "book": "Ramayana", "position": "Kanda 1, Sarga 045, Verse 020"}
{"quote": "prāñjalir vajrasahito ditiṃ śakro 'bhyabhāṣata aśucir devi suptāsi pādayoḥ kṛtamūrdhajā", "category": "Epic, Ramayana", "book": "Ramayana", "position": "Kanda 1, Sarga 045, Verse 021"}
{"quote": "tadantaram ahaṃ labdhvā śakrahantāram āhave abhindaṃ saptadhā devi tan me tvaṃ kṣantum arhasi", "category": "Epic, Ramayana", "book": "Ramayana", "position": "Kanda 1, Sarga 045, Verse 022"}
{"quote": "saptadhā tu kṛte garbhe ditiḥ paramaduḥkhitā sahasrākṣaṃ durādharṣaṃ vākyaṃ sānunayābravīt", "category": "Epic, Ramayana", "book": "Ramayana", "position": "Kanda 1, Sarga 046, Verse 001"}
{"quote": "mamāparādhād garbho 'yaṃ saptadhā viphalīkṛtaḥ nāparādho 'sti deveśa tavātra balasūdana", "category": "Epic, Ramayana", "book": "Ramayana", "position": "Kanda 1, Sarga 046, Verse 002"}
{"quote": "priyaṃ tu kṛtam icchāmi mama garbhaviparyaye marutāṃ saptaṃ saptānāṃ sthānapālā bhavantv ime", "category": "Epic, Ramayana", "book": "Ramayana", "position": "Kanda 1, Sarga 046, Verse 003"}
{"quote": "vātaskandhā ime sapta carantu divi putrakāḥ mārutā iti vikhyātā divyarūpā mamātmajāḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 004"}
{"quote": "brahmalokaṃ caratv eka indralokaṃ tathāparaḥ divi vāyur iti khyātas tṛtīyo 'pi mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 005"}
{"quote": "catvāras tu suraśreṣṭha diśo vai tava śāsanāt saṃcariṣyanti bhadraṃ te devabhūtā mamātmajāḥ tvatkṛtenaiva nāmnā ca mārutā iti viśrutāḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 006"}
{"quote": "tasyās tad vacanaṃ śrutvā sahasrākṣaḥ puraṃdaraḥ uvāca prāñjalir vākyaṃ ditiṃ balaniṣūdanaḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 007"}
{"quote": "sarvam etad yathoktaṃ te bhaviṣyati na saṃśayaḥ vicariṣyanti bhadraṃ te devabhūtās tavātmajāḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 008"}
{"quote": "evaṃ tau niścayaṃ kṛtvā mātāputrau tapovane jagmatus tridivaṃ rāma kṛtārthāv iti naḥ śrutam", "category": "Epic, Ramayana", "book": "Ramayana", "position": "Kanda 1, Sarga 046, Verse 009"}
{"quote": "eṣa deśaḥ sa kākutstha mahendrādhyuṣitaḥ purā ditiṃ yatra tapaḥ siddhām evaṃ paricacāra saḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 010"}
{"quote": "ikṣvākos tu naravyāghra putraḥ paramadhārmikaḥ alambuṣāyām utpanno viśāla iti viśrutaḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 011"}
{"quote": "tena cāsīd iha sthāne viśāleti purī kṛtā", "category": "Epic, Ramayana", "book": "Ramayana", "position": "Kanda 1, Sarga 046, Verse 012"}
{"quote": "viśālasya suto rāma hemacandro mahābalaḥ sucandra iti vikhyāto hemacandrād anantaraḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 013"}
{"quote": "sucandratanayo rāma dhūmrāśva iti viśrutaḥ dhūmrāśvatanayaś cāpi sṛñjayaḥ samapadyata", "category": "Epic, Ramayana", "book": "Ramayana", "position": "Kanda 1, Sarga 046, Verse 014"}
{"quote": "sṛñjayasya sutaḥ śrīmān sahadevaḥ pratāpavān kuśāśvaḥ sahadevasya putraḥ paramadhārmikaḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 015"}
{"quote": "kuśāśvasya mahātejāḥ somadattaḥ pratāpavān somadattasya putras tu kākutstha iti viśrutaḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 016"}
{"quote": "tasya putro mahātejāḥ saṃpraty eṣa purīm imām āvasaty amaraprakhyaḥ sumatir nāma durjayaḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 017"}
{"quote": "ikṣvākos tu prasādena sarve vaiśālikā nṛpāḥ dīrghāyuṣo mahātmāno vīryavantaḥ sudhārmikāḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 018"}
{"quote": "ihādya rajanīṃ rāma sukhaṃ vatsyāmahe vayam śvaḥ prabhāte naraśreṣṭha janakaṃ draṣṭum arhasi", "category": "Epic, Ramayana", "book": "Ramayana", "position": "Kanda 1, Sarga 046, Verse 019"}
{"quote": "sumatis tu mahātejā viśvāmitram upāgatam śrutvā naravaraśreṣṭhaḥ pratyudgacchan mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 046, Verse 020"}
{"quote": "pūjāṃ ca paramāṃ kṛtvā sopādhyāyaḥ sabāndhavaḥ prāñjaliḥ kuśalaṃ pṛṣṭvā viśvāmitram athābravīt", "category": "Epic, Ramayana", "book": "Ramayana", "position": "Kanda 1, Sarga 046, Verse 021"}
{"quote": "dhanyo 'smy anugṛhīto 'smi yasya me viṣayaṃ mune saṃprāpto darśanaṃ caiva nāsti dhanyataro mama", "category": "Epic, Ramayana", "book": "Ramayana", "position": "Kanda 1, Sarga 046, Verse 022"}
{"quote": "pṛṣṭvā tu kuśalaṃ tatra parasparasamāgame kathānte sumatir vākyaṃ vyājahāra mahāmunim", "category": "Epic, Ramayana", "book": "Ramayana", "position": "Kanda 1, Sarga 047, Verse 001"}
{"quote": "imau kumārau bhadraṃ te devatulyaparākramau gajasiṃhagatī vīrau śārdūlavṛṣabhopamau", "category": "Epic, Ramayana", "book": "Ramayana", "position": "Kanda 1, Sarga 047, Verse 002"}
{"quote": "padmapatraviśālākṣau khaḍgatūṇīdhanurdharau aśvināv iva rūpeṇa samupasthitayauvanau", "category": "Epic, Ramayana", "book": "Ramayana", "position": "Kanda 1, Sarga 047, Verse 003"}
{"quote": "yadṛcchayaiva gāṃ prāptau devalokād ivāmarau kathaṃ padbhyām iha prāptau kimarthaṃ kasya vā mune", "category": "Epic, Ramayana", "book": "Ramayana", "position": "Kanda 1, Sarga 047, Verse 004"}
{"quote": "bhūṣayantāv imaṃ deśaṃ candrasūryāv ivāmbaram parasparasya sadṛśau pramāṇeṅgitaceṣṭitaiḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 005"}
{"quote": "kimarthaṃ ca naraśreṣṭhau saṃprāptau durgame pathi varāyudhadharau vīrau śrotum icchāmi tattvataḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 006"}
{"quote": "tasya tad vacanaṃ śrutvā yathāvṛttaṃ nyavedayat siddhāśramanivāsaṃ ca rākṣasānāṃ vadhaṃ tathā", "category": "Epic, Ramayana", "book": "Ramayana", "position": "Kanda 1, Sarga 047, Verse 007"}
{"quote": "viśvāmitravacaḥ śrutvā rājā paramaharṣitaḥ atithī paramau prāptau putrau daśarathasya tau pūjayām āsa vidhivat satkārārhau mahābalau", "category": "Epic, Ramayana", "book": "Ramayana", "position": "Kanda 1, Sarga 047, Verse 008"}
{"quote": "tataḥ paramasatkāraṃ sumateḥ prāpya rāghavau uṣya tatra niśām ekāṃ jagmatur mithilāṃ tataḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 009"}
{"quote": "tāṃ dṛṣṭvā munayaḥ sarve janakasya purīṃ śubhām sādhu sādhv iti śaṃsanto mithilāṃ samapūjayan", "category": "Epic, Ramayana", "book": "Ramayana", "position": "Kanda 1, Sarga 047, Verse 010"}
{"quote": "mithilopavane tatra āśramaṃ dṛśya rāghavaḥ purāṇaṃ nirjanaṃ ramyaṃ papraccha munipuṃgavam", "category": "Epic, Ramayana", "book": "Ramayana", "position": "Kanda 1, Sarga 047, Verse 011"}
{"quote": "śrīmadāśramasaṃkāśaṃ kiṃ nv idaṃ munivarjitam śrotum icchāmi bhagavan kasyāyaṃ pūrva āśramaḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 012"}
{"quote": "tac chrutā rāghaveṇoktaṃ vākyaṃ vākyaviśāradaḥ pratyuvāca mahātejā viśvamitro mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 013"}
{"quote": "hanta te kathayiṣyāmi śṛṇu tattvena rāghava yasyaitad āśramapadaṃ śaptaṃ kopān mahātmanā", "category": "Epic, Ramayana", "book": "Ramayana", "position": "Kanda 1, Sarga 047, Verse 014"}
{"quote": "gautamasya naraśreṣṭha pūrvam āsīn mahātmanaḥ āśramo divyasaṃkāśaḥ surair api supūjitaḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 015"}
{"quote": "sa ceha tapa ātiṣṭhad ahalyāsahitaḥ purā varṣapūgāny anekāni rājaputra mahāyaśaḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 016"}
{"quote": "tasyāntaraṃ viditvā tu sahasrākṣaḥ śacīpatiḥ muniveṣadharo 'halyām idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 047, Verse 017"}
{"quote": "ṛtukālaṃ pratīkṣante nārthinaḥ susamāhite saṃgamaṃ tv aham icchāmi tvayā saha sumadhyame", "category": "Epic, Ramayana", "book": "Ramayana", "position": "Kanda 1, Sarga 047, Verse 018"}
{"quote": "muniveṣaṃ sahasrākṣaṃ vijñāya raghunandana matiṃ cakāra durmedhā devarājakutūhalāt", "category": "Epic, Ramayana", "book": "Ramayana", "position": "Kanda 1, Sarga 047, Verse 019"}
{"quote": "athābravīt suraśreṣṭhaṃ kṛtārthenāntarātmanā kṛtārtho 'si suraśreṣṭha gaccha śīghram itaḥ prabho ātmānaṃ māṃ ca deveśa sarvadā rakṣa mānadaḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 020"}
{"quote": "indras tu prahasan vākyam ahalyām idam abravīt suśroṇi parituṣṭo 'smi gamiṣyāmi yathāgatam", "category": "Epic, Ramayana", "book": "Ramayana", "position": "Kanda 1, Sarga 047, Verse 021"}
{"quote": "evaṃ saṃgamya tu tayā niścakrāmoṭajāt tataḥ sa saṃbhramāt tvaran rāma śaṅkito gautamaṃ prati", "category": "Epic, Ramayana", "book": "Ramayana", "position": "Kanda 1, Sarga 047, Verse 022"}
{"quote": "gautamaṃ sa dadarśātha praviśantaṃ mahāmunim devadānavadurdharṣaṃ tapobalasamanvitam tīrthodakapariklinnaṃ dīpyamānam ivānalam gṛhītasamidhaṃ tatra sakuśaṃ munipuṅgavam", "category": "Epic, Ramayana", "book": "Ramayana", "position": "Kanda 1, Sarga 047, Verse 023"}
{"quote": "dṛṣṭvā surapatis trasto viṣaṇṇavadano 'bhavat", "category": "Epic, Ramayana", "book": "Ramayana", "position": "Kanda 1, Sarga 047, Verse 024"}
{"quote": "atha dṛṣṭvā sahasrākṣaṃ muniveṣadharaṃ muniḥ durvṛttaṃ vṛttasaṃpanno roṣād vacanam abravīt", "category": "Epic, Ramayana", "book": "Ramayana", "position": "Kanda 1, Sarga 047, Verse 025"}
{"quote": "mama rūpaṃ samāsthāya kṛtavān asi durmate akartavyam idaṃ yasmād viphalas tvaṃ bhaviṣyati", "category": "Epic, Ramayana", "book": "Ramayana", "position": "Kanda 1, Sarga 047, Verse 026"}
{"quote": "gautamenaivam uktasya saroṣeṇa mahātmanā petatur vṛṣaṇau bhūmau sahasrākṣasya tatkṣaṇāt", "category": "Epic, Ramayana", "book": "Ramayana", "position": "Kanda 1, Sarga 047, Verse 027"}
{"quote": "tathā śaptvā sa vai śakraṃ bhāryām api ca śaptavān iha varṣasahasrāṇi bahūni tvaṃ nivatsyasi", "category": "Epic, Ramayana", "book": "Ramayana", "position": "Kanda 1, Sarga 047, Verse 028"}
{"quote": "vāyubhakṣā nirāhārā tapyantī bhasmaśāyinī adṛśyā sarvabhūtānām āśrame 'smin nivatsyasi", "category": "Epic, Ramayana", "book": "Ramayana", "position": "Kanda 1, Sarga 047, Verse 029"}
{"quote": "yadā caitad vanaṃ ghoraṃ rāmo daśarathātmajaḥ āgamiṣyati durdharṣas tadā pūtā bhaviṣyasi", "category": "Epic, Ramayana", "book": "Ramayana", "position": "Kanda 1, Sarga 047, Verse 030"}
{"quote": "tasyātithyena durvṛtte lobhamohavivarjitā matsakāśe mudā yuktā svaṃ vapur dhārayiṣyasi", "category": "Epic, Ramayana", "book": "Ramayana", "position": "Kanda 1, Sarga 047, Verse 031"}
{"quote": "evam uktvā mahātejā gautamo duṣṭacāriṇīm imam āśramam utsṛjya siddhacāraṇasevite himavacchikhare ramye tapas tepe mahātapāḥ", "category": "Epic, Ramayana", "book": "Ramayana", "position": "Kanda 1, Sarga 047, Verse 032"}
{"quote": "aphalas tu tataḥ śakro devān agnipurogamān abravīt trastavadanaḥ sarṣisaṃghān sacāraṇān", "category": "Epic, Ramayana", "book": "Ramayana", "position": "Kanda 1, Sarga 048, Verse 001"}
{"quote": "kurvatā tapaso vighnaṃ gautamasya mahātmanaḥ krodham utpādya hi mayā surakāryam idaṃ kṛtam", "category": "Epic, Ramayana", "book": "Ramayana", "position": "Kanda 1, Sarga 048, Verse 002"}
{"quote": "aphalo 'smi kṛtas tena krodhāt sā ca nirākṛtā śāpamokṣeṇa mahatā tapo 'syāpahṛtaṃ mayā", "category": "Epic, Ramayana", "book": "Ramayana", "position": "Kanda 1, Sarga 048, Verse 003"}
{"quote": "tan māṃ suravarāḥ sarve sarṣisaṃghāḥ sacāraṇāḥ surasāhyakaraṃ sarve saphalaṃ kartum arhatha", "category": "Epic, Ramayana", "book": "Ramayana", "position": "Kanda 1, Sarga 048, Verse 004"}
{"quote": "śatakrator vacaḥ śrutvā devāḥ sāgnipurogamāḥ pitṛdevān upetyāhuḥ saha sarvair marudgaṇaiḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 005"}
{"quote": "ayaṃ meṣaḥ savṛṣaṇaḥ śakro hy avṛṣaṇaḥ kṛtaḥ meṣasya vṛṣaṇau gṛhya śakrāyāśu prayacchata", "category": "Epic, Ramayana", "book": "Ramayana", "position": "Kanda 1, Sarga 048, Verse 006"}
{"quote": "aphalas tu kṛto meṣaḥ parāṃ tuṣṭiṃ pradāsyati bhavatāṃ harṣaṇārthāya ye ca dāsyanti mānavāḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 007"}
{"quote": "agnes tu vacanaṃ śrutvā pitṛdevāḥ samāgatāḥ utpāṭya meṣavṛṣaṇau sahasrākṣe nyavedayan", "category": "Epic, Ramayana", "book": "Ramayana", "position": "Kanda 1, Sarga 048, Verse 008"}
{"quote": "tadā prabhṛti kākutstha pitṛdevāḥ samāgatāḥ aphalān bhuñjate meṣān phalais teṣām ayojayan", "category": "Epic, Ramayana", "book": "Ramayana", "position": "Kanda 1, Sarga 048, Verse 009"}
{"quote": "indras tu meṣavṛṣaṇas tadā prabhṛti rāghava gautamasya prabhāvena tapasaś ca mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 010"}
{"quote": "tadāgaccha mahāteja āśramaṃ puṇyakarmaṇaḥ tārayaināṃ mahābhāgām ahalyāṃ devarūpiṇīm", "category": "Epic, Ramayana", "book": "Ramayana", "position": "Kanda 1, Sarga 048, Verse 011"}
{"quote": "viśvāmitravacaḥ śrutvā rāghavaḥ sahalakṣmaṇaḥ viśvāmitraṃ puraskṛtya āśramaṃ praviveśa ha", "category": "Epic, Ramayana", "book": "Ramayana", "position": "Kanda 1, Sarga 048, Verse 012"}
{"quote": "dadarśa ca mahābhāgāṃ tapasā dyotitaprabhām lokair api samāgamya durnirīkṣyāṃ surāsuraiḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 013"}
{"quote": "prayatnān nirmitāṃ dhātrā divyāṃ māyāmayīm iva dhūmenābhiparītāṅgīṃ pūrṇacandraprabhām iva", "category": "Epic, Ramayana", "book": "Ramayana", "position": "Kanda 1, Sarga 048, Verse 014"}
{"quote": "satuṣārāvṛtāṃ sābhrāṃ pūrṇacandraprabhām iva madhye 'mbhaso durādharṣāṃ dīptāṃ sūryaprabhām iva", "category": "Epic, Ramayana", "book": "Ramayana", "position": "Kanda 1, Sarga 048, Verse 015"}
{"quote": "sa hi gautamavākyena durnirīkṣyā babhūva ha trayāṇām api lokānāṃ yāvad rāmasya darśanam", "category": "Epic, Ramayana", "book": "Ramayana", "position": "Kanda 1, Sarga 048, Verse 016"}
{"quote": "rāghavau tu tatas tasyāḥ pādau jagṛhatus tadā smarantī gautamavacaḥ pratijagrāha sā ca tau", "category": "Epic, Ramayana", "book": "Ramayana", "position": "Kanda 1, Sarga 048, Verse 017"}
{"quote": "pādyam arghyaṃ tathātithyaṃ cakāra susamāhitā pratijagrāha kākutstho vidhidṛṣṭena karmaṇā", "category": "Epic, Ramayana", "book": "Ramayana", "position": "Kanda 1, Sarga 048, Verse 018"}
{"quote": "puṣpavṛṣṭir mahaty āsīd devadundubhinisvanaiḥ gandharvāpsarasāṃ cāpi mahān āsīt samāgamaḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 019"}
{"quote": "sādhu sādhv iti devās tām ahalyāṃ samapūjayan tapobalaviśuddhāṅgīṃ gautamasya vaśānugām", "category": "Epic, Ramayana", "book": "Ramayana", "position": "Kanda 1, Sarga 048, Verse 020"}
{"quote": "gautamo 'pi mahātejā ahalyāsahitaḥ sukhī rāmaṃ saṃpūjya vidhivat tapas tepe mahātapāḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 021"}
{"quote": "rāmo 'pi paramāṃ pūjāṃ gautamasya mahāmuneḥ sakāśād vidhivat prāpya jagāma mithilāṃ tataḥ", "category": "Epic, Ramayana", "book": "Ramayana", "position": "Kanda 1, Sarga 048, Verse 022"}
{"quote": "tataḥ prāguttarāṃ gatvā rāmaḥ saumitriṇā saha viśvāmitraṃ puraskṛtya yajñavāṭam upāgamat", "category": "Epic, Ramayana", "book": "Ramayana", "position": "Kanda 1, Sarga 049, Verse 001"}
{"quote": "rāmas tu muniśārdūlam uvāca sahalakṣmaṇaḥ sādhvī yajñasamṛddhir hi janakasya mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 049, Verse 002"}
{"quote": "bahūnīha sahasrāṇi nānādeśanivāsinām brāhmaṇānāṃ mahābhāga vedādhyayanaśālinām", "category": "Epic, Ramayana", "book": "Ramayana", "position": "Kanda 1, Sarga 049, Verse 003"}
{"quote": "ṛṣivāṭāś ca dṛśyante śakaṭīśatasaṃkulāḥ deśo vidhīyatāṃ brahman yatra vatsyāmahe vayam", "category": "Epic, Ramayana", "book": "Ramayana", "position": "Kanda 1, Sarga 049, Verse 004"}
{"quote": "rāmasya vacanaṃ śrutvā viśvāmitro mahāmuniḥ niveśam akarod deśe vivikte salilāyute", "category": "Epic, Ramayana", "book": "Ramayana", "position": "Kanda 1, Sarga 049, Verse 005"}
{"quote": "viśvāmitraṃ muniśreṣṭhaṃ śrutvā sa nṛpatis tadā śatānandaṃ puraskṛtya purohitam aninditam", "category": "Epic, Ramayana", "book": "Ramayana", "position": "Kanda 1, Sarga 049, Verse 006"}
{"quote": "ṛtvijo 'pi mahātmānas tv arghyam ādāya satvaram viśvāmitrāya dharmeṇa dadur mantrapuraskṛtam", "category": "Epic, Ramayana", "book": "Ramayana", "position": "Kanda 1, Sarga 049, Verse 007"}
{"quote": "pratigṛhya tu tāṃ pūjāṃ janakasya mahātmanaḥ papraccha kuśalaṃ rājño yajñasya ca nirāmayam", "category": "Epic, Ramayana", "book": "Ramayana", "position": "Kanda 1, Sarga 049, Verse 008"}
{"quote": "sa tāṃś cāpi munīn pṛṣṭvā sopādhyāya purodhasaḥ yathānyāyaṃ tataḥ sarvaiḥ samāgacchat prahṛṣṭavān", "category": "Epic, Ramayana", "book": "Ramayana", "position": "Kanda 1, Sarga 049, Verse 009"}
{"quote": "atha rājā muniśreṣṭhaṃ kṛtāñjalir abhāṣata āsane bhagavān āstāṃ sahaibhir munisattamaiḥ", "category": "Epic, Ramayana", "book": "Ramayana", "position": "Kanda 1, Sarga 049, Verse 010"}
{"quote": "janakasya vacaḥ śrutvā niṣasāda mahāmuniḥ purodhā ṛtvijaś caiva rājā ca saha mantribhiḥ", "category": "Epic, Ramayana", "book": "Ramayana", "position": "Kanda 1, Sarga 049, Verse 011"}
{"quote": "āsaneṣu yathānyāyam upaviṣṭān samantataḥ dṛṣṭvā sa nṛpatis tatra viśvāmitram athābravīt", "category": "Epic, Ramayana", "book": "Ramayana", "position": "Kanda 1, Sarga 049, Verse 012"}
{"quote": "adya yajñasamṛddhir me saphalā daivataiḥ kṛtā adya yajñaphalaṃ prāptaṃ bhagavaddarśanān mayā", "category": "Epic, Ramayana", "book": "Ramayana", "position": "Kanda 1, Sarga 049, Verse 013"}
{"quote": "dhanyo 'smy anugṛhīto 'smi yasya me munipuṃgava yajñopasadanaṃ brahman prāpto 'si munibhiḥ saha", "category": "Epic, Ramayana", "book": "Ramayana", "position": "Kanda 1, Sarga 049, Verse 014"}
{"quote": "dvādaśāhaṃ tu brahmarṣe śeṣam āhur manīṣiṇaḥ tato bhāgārthino devān draṣṭum arhasi kauśika", "category": "Epic, Ramayana", "book": "Ramayana", "position": "Kanda 1, Sarga 049, Verse 015"}
{"quote": "ity uktvā muniśārdūlaṃ prahṛṣṭavadanas tadā punas taṃ paripapraccha prāñjaliḥ prayato nṛpaḥ", "category": "Epic, Ramayana", "book": "Ramayana", "position": "Kanda 1, Sarga 049, Verse 016"}
{"quote": "imau kumārau bhadraṃ te devatulyaparākramau gajasiṃhagatī vīrau śārdūlavṛṣabhopamau", "category": "Epic, Ramayana", "book": "Ramayana", "position": "Kanda 1, Sarga 049, Verse 017"}
{"quote": "padmapatraviśālākṣau khaḍgatūṇīdhanurdharau aśvināv iva rūpeṇa samupasthitayauvanau", "category": "Epic, Ramayana", "book": "Ramayana", "position": "Kanda 1, Sarga 049, Verse 018"}
{"quote": "yadṛcchayaiva gāṃ prāptau devalokād ivāmarau kathaṃ padbhyām iha prāptau kimarthaṃ kasya vā mune", "category": "Epic, Ramayana", "book": "Ramayana", "position": "Kanda 1, Sarga 049, Verse 019"}
{"quote": "varāyudhadharau vīrau kasya putrau mahāmune bhūṣayantāv imaṃ deśaṃ candrasūryāv ivāmbaram", "category": "Epic, Ramayana", "book": "Ramayana", "position": "Kanda 1, Sarga 049, Verse 020"}
{"quote": "parasparasya sadṛśau pramāṇeṅgitaceṣṭitaiḥ kākapakṣadharau vīrau śrotum icchāmi tattvataḥ", "category": "Epic, Ramayana", "book": "Ramayana", "position": "Kanda 1, Sarga 049, Verse 021"}
{"quote": "tasya tad vacanaṃ śrutvā janakasya mahātmanaḥ nyavedayan mahātmānau putrau daśarathasya tau", "category": "Epic, Ramayana", "book": "Ramayana", "position": "Kanda 1, Sarga 049, Verse 022"}
{"quote": "siddhāśramanivāsaṃ ca rākṣasānāṃ vadhaṃ tathā tac cāgamanam avyagraṃ viśālāyāś ca darśanam", "category": "Epic, Ramayana", "book": "Ramayana", "position": "Kanda 1, Sarga 049, Verse 023"}
{"quote": "ahalyādarśanaṃ caiva gautamena samāgamam mahādhanuṣi jijñāsāṃ kartum āgamanaṃ tathā", "category": "Epic, Ramayana", "book": "Ramayana", "position": "Kanda 1, Sarga 049, Verse 024"}
{"quote": "etat sarvaṃ mahātejā janakāya mahātmane nivedya virarāmātha viśvāmitro mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 049, Verse 025"}
{"quote": "tasya tad vacanaṃ śrutvā viśvāmitrasya dhīmataḥ hṛṣṭaromā mahātejāḥ śatānando mahātapāḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 001"}
{"quote": "gautamasya suto jyeṣṭhas tapasā dyotitaprabhaḥ rāmasaṃdarśanād eva paraṃ vismayam āgataḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 002"}
{"quote": "sa tau niṣaṇṇau saṃprekṣya sukhāsīnau nṛpātmajau śatānando muniśreṣṭhaṃ viśvāmitram athābravīt", "category": "Epic, Ramayana", "book": "Ramayana", "position": "Kanda 1, Sarga 050, Verse 003"}
{"quote": "api te muniśārdūla mama mātā yaśasvinī darśitā rājaputrāya tapo dīrgham upāgatā", "category": "Epic, Ramayana", "book": "Ramayana", "position": "Kanda 1, Sarga 050, Verse 004"}
{"quote": "api rāme mahātejo mama mātā yaśasvinī vanyair upāharat pūjāṃ pūjārhe sarvadehinām", "category": "Epic, Ramayana", "book": "Ramayana", "position": "Kanda 1, Sarga 050, Verse 005"}
{"quote": "api rāmāya kathitaṃ yathāvṛttaṃ purātanam mama mātur mahātejo devena duranuṣṭhitam", "category": "Epic, Ramayana", "book": "Ramayana", "position": "Kanda 1, Sarga 050, Verse 006"}
{"quote": "api kauśika bhadraṃ te guruṇā mama saṃgatā mātā mama muniśreṣṭha rāmasaṃdarśanād itaḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 007"}
{"quote": "api me guruṇā rāmaḥ pūjitaḥ kuśikātmaja ihāgato mahātejāḥ pūjāṃ prāpya mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 008"}
{"quote": "api śāntena manasā gurur me kuśikātmaja ihāgatena rāmeṇa prayatenābhivāditaḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 009"}
{"quote": "tac chrutvā vacanaṃ tasya viśvāmitro mahāmuniḥ pratyuvāca śatānandaṃ vākyajño vākyakovidam", "category": "Epic, Ramayana", "book": "Ramayana", "position": "Kanda 1, Sarga 050, Verse 010"}
{"quote": "nātikrāntaṃ muniśreṣṭha yat kartavyaṃ kṛtaṃ mayā saṃgatā muninā patnī bhārgaveṇeva reṇukā", "category": "Epic, Ramayana", "book": "Ramayana", "position": "Kanda 1, Sarga 050, Verse 011"}
{"quote": "tac chrutvā vacanaṃ tasya viśvāmitrasya dhīmataḥ śatānando mahātejā rāmaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 050, Verse 012"}
{"quote": "svāgataṃ te naraśreṣṭha diṣṭyā prāpto 'si rāghava viśvāmitraṃ puraskṛtya maharṣim aparājitam", "category": "Epic, Ramayana", "book": "Ramayana", "position": "Kanda 1, Sarga 050, Verse 013"}
{"quote": "acintyakarmā tapasā brahmarṣir amitaprabhaḥ viśvāmitro mahātejā vetsy enaṃ paramāṃ gatim", "category": "Epic, Ramayana", "book": "Ramayana", "position": "Kanda 1, Sarga 050, Verse 014"}
{"quote": "nāsti dhanyataro rāma tvatto 'nyo bhuvi kaś cana goptā kuśikaputras te yena taptaṃ mahat tapaḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 015"}
{"quote": "śrūyatāṃ cābhidāsyāmi kauśikasya mahātmanaḥ yathābalaṃ yathāvṛttaṃ tan me nigadataḥ śṛṇu", "category": "Epic, Ramayana", "book": "Ramayana", "position": "Kanda 1, Sarga 050, Verse 016"}
{"quote": "rājābhūd eṣa dharmātmā dīrgha kālam ariṃdamaḥ dharmajñaḥ kṛtavidyaś ca prajānāṃ ca hite rataḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 017"}
{"quote": "prajāpatisutas tv āsīt kuśo nāma mahīpatiḥ kuśasya putro balavān kuśanābhaḥ sudhārmikaḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 018"}
{"quote": "kuśanābhasutas tv āsīd gādhir ity eva viśrutaḥ gādheḥ putro mahātejā viśvāmitro mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 019"}
{"quote": "viśvamitro mahātejāḥ pālayām āsa medinīm bahuvarṣasahasrāṇi rājā rājyam akārayat", "category": "Epic, Ramayana", "book": "Ramayana", "position": "Kanda 1, Sarga 050, Verse 020"}
{"quote": "kadā cit tu mahātejā yojayitvā varūthinīm akṣauhiṇīparivṛtaḥ paricakrāma medinīm", "category": "Epic, Ramayana", "book": "Ramayana", "position": "Kanda 1, Sarga 050, Verse 021"}
{"quote": "nagarāṇi ca rāṣṭrāṇi saritaś ca tathā girīn āśramān kramaśo rājā vicarann ājagāmaha", "category": "Epic, Ramayana", "book": "Ramayana", "position": "Kanda 1, Sarga 050, Verse 022"}
{"quote": "vasiṣṭhasyāśramapadaṃ nānāpuṣpaphaladrumam nānāmṛgagaṇākīrṇaṃ siddhacāraṇasevitam", "category": "Epic, Ramayana", "book": "Ramayana", "position": "Kanda 1, Sarga 050, Verse 023"}
{"quote": "devadānavagandharvaiḥ kiṃnarair upaśobhitam praśāntahariṇākīrṇaṃ dvijasaṃghaniṣevitam", "category": "Epic, Ramayana", "book": "Ramayana", "position": "Kanda 1, Sarga 050, Verse 024"}
{"quote": "brahmarṣigaṇasaṃkīrṇaṃ devarṣigaṇasevitam tapaścaraṇasaṃsiddhair agnikalpair mahātmabhiḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 025"}
{"quote": "satataṃ saṃkulaṃ śrīmad brahmakalpair mahātmabhiḥ abbhakṣair vāyubhakṣaiś ca śīrṇaparṇāśanais tathā", "category": "Epic, Ramayana", "book": "Ramayana", "position": "Kanda 1, Sarga 050, Verse 026"}
{"quote": "phalamūlāśanair dāntair jitaroṣair jitendriyaiḥ ṛṣibhir vālakhilyaiś ca japahomaparāyaṇaiḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 027"}
{"quote": "vasiṣṭhasyāśramapadaṃ brahmalokam ivāparam dadarśa jayatāṃ śreṣṭha viśvāmitro mahābalaḥ", "category": "Epic, Ramayana", "book": "Ramayana", "position": "Kanda 1, Sarga 050, Verse 028"}
{"quote": "sa dṛṣṭvā paramaprīto viśvāmitro mahābalaḥ praṇato vinayād vīro vasiṣṭhaṃ japatāṃ varam", "category": "Epic, Ramayana", "book": "Ramayana", "position": "Kanda 1, Sarga 051, Verse 001"}
{"quote": "svāgataṃ tava cety ukto vasiṣṭhena mahātmanā āsanaṃ cāsya bhagavān vasiṣṭho vyādideśa ha", "category": "Epic, Ramayana", "book": "Ramayana", "position": "Kanda 1, Sarga 051, Verse 002"}
{"quote": "upaviṣṭāya ca tadā viśvāmitrāya dhīmate yathānyāyaṃ munivaraḥ phalamūlam upāharat", "category": "Epic, Ramayana", "book": "Ramayana", "position": "Kanda 1, Sarga 051, Verse 003"}
{"quote": "pratigṛhya ca tāṃ pūjāṃ vasiṣṭhād rājasattamaḥ tapo'gnihotraśiṣyeṣu kuśalaṃ paryapṛcchata", "category": "Epic, Ramayana", "book": "Ramayana", "position": "Kanda 1, Sarga 051, Verse 004"}
{"quote": "viśvāmitro mahātejā vanaspatigaṇe tathā sarvatra kuśalaṃ cāha vasiṣṭho rājasattamam", "category": "Epic, Ramayana", "book": "Ramayana", "position": "Kanda 1, Sarga 051, Verse 005"}
{"quote": "sukhopaviṣṭaṃ rājānaṃ viśvāmitraṃ mahātapāḥ papraccha japatāṃ śreṣṭho vasiṣṭho brahmaṇaḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 051, Verse 006"}
{"quote": "kaccit te kuśalaṃ rājan kaccid dharmeṇa rañjayan prajāḥ pālayase rājan rājavṛttena dhārmika", "category": "Epic, Ramayana", "book": "Ramayana", "position": "Kanda 1, Sarga 051, Verse 007"}
{"quote": "kaccit te subhṛtā bhṛtyāḥ kaccit tiṣṭhanti śāsane kaccit te vijitāḥ sarve ripavo ripusūdana", "category": "Epic, Ramayana", "book": "Ramayana", "position": "Kanda 1, Sarga 051, Verse 008"}
{"quote": "kaccid bale ca kośe ca mitreṣu ca paraṃtapa kuśalaṃ te naravyāghra putrapautre tathānagha", "category": "Epic, Ramayana", "book": "Ramayana", "position": "Kanda 1, Sarga 051, Verse 009"}
{"quote": "sarvatra kuśalaṃ rājā vasiṣṭhaṃ pratyudāharat viśvāmitro mahātejā vasiṣṭhaṃ vinayānvitaḥ", "category": "Epic, Ramayana", "book": "Ramayana", "position": "Kanda 1, Sarga 051, Verse 010"}
{"quote": "kṛtvobhau suciraṃ kālaṃ dharmiṣṭhau tāḥ kathāḥ śubhāḥ mudā paramayā yuktau prīyetāṃ tau parasparam", "category": "Epic, Ramayana", "book": "Ramayana", "position": "Kanda 1, Sarga 051, Verse 011"}
{"quote": "tato vasiṣṭho bhagavān kathānte raghunandana viśvāmitram idaṃ vākyam uvāca prahasann iva", "category": "Epic, Ramayana", "book": "Ramayana", "position": "Kanda 1, Sarga 051, Verse 012"}
{"quote": "ātithyaṃ kartum icchāmi balasyāsya mahābala tava caivāprameyasya yathārhaṃ saṃpratīccha me", "category": "Epic, Ramayana", "book": "Ramayana", "position": "Kanda 1, Sarga 051, Verse 013"}
{"quote": "satkriyāṃ tu bhavān etāṃ pratīcchatu mayodyatām rājaṃs tvam atithiśreṣṭhaḥ pūjanīyaḥ prayatnataḥ", "category": "Epic, Ramayana", "book": "Ramayana", "position": "Kanda 1, Sarga 051, Verse 014"}
{"quote": "evam ukto vasiṣṭhena viśvāmitro mahāmatiḥ kṛtam ity abravīd rājā pūjāvākyena me tvayā", "category": "Epic, Ramayana", "book": "Ramayana", "position": "Kanda 1, Sarga 051, Verse 015"}
{"quote": "phalamūlena bhagavan vidyate yat tavāśrame pādyenācamanīyena bhagavaddarśanena ca", "category": "Epic, Ramayana", "book": "Ramayana", "position": "Kanda 1, Sarga 051, Verse 016"}
{"quote": "sarvathā ca mahāprājña pūjārheṇa supūjitaḥ gamiṣyāmi namas te 'stu maitreṇekṣasva cakṣuṣā", "category": "Epic, Ramayana", "book": "Ramayana", "position": "Kanda 1, Sarga 051, Verse 017"}
{"quote": "evaṃ bruvantaṃ rājānaṃ vasiṣṭhaḥ punar eva hi nyamantrayata dharmātmā punaḥ punar udāradhīḥ", "category": "Epic, Ramayana", "book": "Ramayana", "position": "Kanda 1, Sarga 051, Verse 018"}
{"quote": "bāḍham ity eva gādheyo vasiṣṭhaṃ pratyuvāca ha yathā priyaṃ bhagavatas tathāstu munisattama", "category": "Epic, Ramayana", "book": "Ramayana", "position": "Kanda 1, Sarga 051, Verse 019"}
{"quote": "evam ukto mahātejā vasiṣṭho japatāṃ varaḥ ājuhāva tataḥ prītaḥ kalmāṣīṃ dhūtakalmaṣaḥ", "category": "Epic, Ramayana", "book": "Ramayana", "position": "Kanda 1, Sarga 051, Verse 020"}
{"quote": "ehy ehi śabale kṣipraṃ śṛṇu cāpi vaco mama sabalasyāsya rājarṣeḥ kartuṃ vyavasito 'smy aham bhojanena mahārheṇa satkāraṃ saṃvidhatsva me", "category": "Epic, Ramayana", "book": "Ramayana", "position": "Kanda 1, Sarga 051, Verse 021"}
{"quote": "yasya yasya yathākāmaṃ ṣaḍraseṣv abhipūjitam tat sarvaṃ kāmadhug divye abhivarṣakṛte mama", "category": "Epic, Ramayana", "book": "Ramayana", "position": "Kanda 1, Sarga 051, Verse 022"}
{"quote": "rasenānnena pānena lehyacoṣyeṇa saṃyutam annānāṃ nicayaṃ sarvaṃ sṛjasva śabale tvara", "category": "Epic, Ramayana", "book": "Ramayana", "position": "Kanda 1, Sarga 051, Verse 023"}
{"quote": "evam uktā vasiṣṭhena śabalā śatrusūdana vidadhe kāmadhuk kāmān yasya yasya yathepsitam", "category": "Epic, Ramayana", "book": "Ramayana", "position": "Kanda 1, Sarga 052, Verse 001"}
{"quote": "ikṣūn madhūṃs tathā lājān maireyāṃś ca varāsavān pānāni ca mahārhāṇi bhakṣyāṃś coccāvacāṃs tathā", "category": "Epic, Ramayana", "book": "Ramayana", "position": "Kanda 1, Sarga 052, Verse 002"}
{"quote": "uṣṇāḍhyasyaudanasyāpi rāśayaḥ parvatopamāḥ mṛṣṭānnāni ca sūpāś ca dadhikulyās tathaiva ca", "category": "Epic, Ramayana", "book": "Ramayana", "position": "Kanda 1, Sarga 052, Verse 003"}
{"quote": "nānāsvādurasānāṃ ca ṣāḍavānāṃ tathaiva ca bhājanāni supūrṇāni gauḍāni ca sahasraśaḥ", "category": "Epic, Ramayana", "book": "Ramayana", "position": "Kanda 1, Sarga 052, Verse 004"}
{"quote": "sarvam āsīt susaṃtuṣṭaṃ hṛṣṭapuṣṭajanākulam viśvāmitrabalaṃ rāma vasiṣṭhenābhitarpitam", "category": "Epic, Ramayana", "book": "Ramayana", "position": "Kanda 1, Sarga 052, Verse 005"}
{"quote": "viśvāmitro 'pi rājarṣir hṛṣṭapuṣṭas tadābhavat sāntaḥ puravaro rājā sabrāhmaṇapurohitaḥ", "category": "Epic, Ramayana", "book": "Ramayana", "position": "Kanda 1, Sarga 052, Verse 006"}
{"quote": "sāmātyo mantrisahitaḥ sabhṛtyaḥ pūjitas tadā yuktaḥ pareṇa harṣeṇa vasiṣṭham idam abravīt", "category": "Epic, Ramayana", "book": "Ramayana", "position": "Kanda 1, Sarga 052, Verse 007"}
{"quote": "pūjito 'haṃ tvayā brahman pūjārheṇa susatkṛtaḥ śrūyatām abhidhāsyāmi vākyaṃ vākyaviśārada", "category": "Epic, Ramayana", "book": "Ramayana", "position": "Kanda 1, Sarga 052, Verse 008"}
{"quote": "gavāṃ śatasahasreṇa dīyatāṃ śabalā mama ratnaṃ hi bhagavann etad ratnahārī ca pārthivaḥ tasmān me śabalāṃ dehi mamaiṣā dharmato dvija", "category": "Epic, Ramayana", "book": "Ramayana", "position": "Kanda 1, Sarga 052, Verse 009"}
{"quote": "evam uktas tu bhagavān vasiṣṭho munisattamaḥ viśvāmitreṇa dharmātmā pratyuvāca mahīpatim", "category": "Epic, Ramayana", "book": "Ramayana", "position": "Kanda 1, Sarga 052, Verse 010"}
{"quote": "nāhaṃ śatasahasreṇa nāpi koṭiśatair gavām rājan dāsyāmi śabalāṃ rāśibhī rajatasya vā", "category": "Epic, Ramayana", "book": "Ramayana", "position": "Kanda 1, Sarga 052, Verse 011"}
{"quote": "na parityāgam arheyaṃ matsakāśād ariṃdama śāśvatī śabalā mahyaṃ kīrtir ātmavato yathā", "category": "Epic, Ramayana", "book": "Ramayana", "position": "Kanda 1, Sarga 052, Verse 012"}
{"quote": "asyāṃ havyaṃ ca kavyaṃ ca prāṇayātrā tathaiva ca āyattam agnihotraṃ ca balir homas tathaiva ca", "category": "Epic, Ramayana", "book": "Ramayana", "position": "Kanda 1, Sarga 052, Verse 013"}
{"quote": "svāhākāravaṣaṭkārau vidyāś ca vividhās tathā āyattam atra rājarṣe sarvam etan na saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 052, Verse 014"}
{"quote": "sarva svam etat satyena mama tuṣṭikarī sadā kāraṇair bahubhī rājan na dāsye śabalāṃ tava", "category": "Epic, Ramayana", "book": "Ramayana", "position": "Kanda 1, Sarga 052, Verse 015"}
{"quote": "vasiṣṭhenaivam uktas tu viśvāmitro 'bravīt tataḥ saṃrabdhataram atyarthaṃ vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 1, Sarga 052, Verse 016"}
{"quote": "hairaṇyakakṣyāgraiveyān suvarṇāṅkuśabhūṣitān dadāmi kuñjarāṇāṃ te sahasrāṇi caturdaśa", "category": "Epic, Ramayana", "book": "Ramayana", "position": "Kanda 1, Sarga 052, Verse 017"}
{"quote": "hairaṇyānāṃ rathānāṃ ca śvetāśvānāṃ caturyujām dadāmi te śatāny aṣṭau kiṅkiṇīkavibhūṣitān", "category": "Epic, Ramayana", "book": "Ramayana", "position": "Kanda 1, Sarga 052, Verse 018"}
{"quote": "hayānāṃ deśajātānāṃ kulajānāṃ mahaujasām sahasram ekaṃ daśa ca dadāmi tava suvrata", "category": "Epic, Ramayana", "book": "Ramayana", "position": "Kanda 1, Sarga 052, Verse 019"}
{"quote": "nānāvarṇavibhaktānāṃ vayaḥsthānāṃ tathaiva ca dadāmy ekāṃ gavāṃ koṭiṃ śabalā dīyatāṃ mama", "category": "Epic, Ramayana", "book": "Ramayana", "position": "Kanda 1, Sarga 052, Verse 020"}
{"quote": "evam uktas tu bhagavān viśvāmitreṇa dhīmatā na dāsyāmīti śabalāṃ prāha rājan kathaṃ cana", "category": "Epic, Ramayana", "book": "Ramayana", "position": "Kanda 1, Sarga 052, Verse 021"}
{"quote": "etad eva hi me ratnam etad eva hi me dhanam etad eva hi sarvasvam etad eva hi jīvitam", "category": "Epic, Ramayana", "book": "Ramayana", "position": "Kanda 1, Sarga 052, Verse 022"}
{"quote": "darśaś ca pūrṇamāsaś ca yajñāś caivāptadakṣiṇāḥ etad eva hi me rājan vividhāś ca kriyās tathā", "category": "Epic, Ramayana", "book": "Ramayana", "position": "Kanda 1, Sarga 052, Verse 023"}
{"quote": "adomūlāḥ kriyāḥ sarvā mama rājan na saṃśayaḥ bahūnāṃ kiṃ pralāpena na dāsye kāmadohinīm", "category": "Epic, Ramayana", "book": "Ramayana", "position": "Kanda 1, Sarga 052, Verse 024"}
{"quote": "kāmadhenuṃ vasiṣṭho 'pi yadā na tyajate muniḥ tadāsya śabalāṃ rāma viśvāmitro 'nvakarṣata", "category": "Epic, Ramayana", "book": "Ramayana", "position": "Kanda 1, Sarga 053, Verse 001"}
{"quote": "nīyamānā tu śabalā rāma rājñā mahātmanā duḥkhitā cintayām āsa rudantī śokakarśitā", "category": "Epic, Ramayana", "book": "Ramayana", "position": "Kanda 1, Sarga 053, Verse 002"}
{"quote": "parityaktā vasiṣṭhena kim ahaṃ sumahātmanā yāhaṃ rājabhṛtair dīnā hriyeyaṃ bhṛśaduḥkhitā", "category": "Epic, Ramayana", "book": "Ramayana", "position": "Kanda 1, Sarga 053, Verse 003"}
{"quote": "kiṃ mayāpakṛtaṃ tasya maharṣer bhāvitātmanaḥ yan mām anāgasaṃ bhaktām iṣṭāṃ tyajati dhārmikaḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 004"}
{"quote": "iti sā cintayitvā tu niḥśvasya ca punaḥ punaḥ jagāma vegena tadā vasiṣṭhaṃ paramaujasaṃ", "category": "Epic, Ramayana", "book": "Ramayana", "position": "Kanda 1, Sarga 053, Verse 005"}
{"quote": "nirdhūya tāṃs tadā bhṛtyāñ śataśaḥ śatrusūdana jagāmānilavegena pādamūlaṃ mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 006"}
{"quote": "śabalā sā rudantī ca krośantī cedam abravīt vasiṣṭhasyāgrataḥ sthitvā meghadundubhirāviṇī", "category": "Epic, Ramayana", "book": "Ramayana", "position": "Kanda 1, Sarga 053, Verse 007"}
{"quote": "bhagavan kiṃ parityaktā tvayāhaṃ brahmaṇaḥ suta yasmād rājabhṛtā māṃ hi nayante tvatsakāśataḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 008"}
{"quote": "evam uktas tu brahmarṣir idaṃ vacanam abravīt śokasaṃtaptahṛdayāṃ svasāram iva duḥkhitām", "category": "Epic, Ramayana", "book": "Ramayana", "position": "Kanda 1, Sarga 053, Verse 009"}
{"quote": "na tvāṃ tyajāmi śabale nāpi me 'pakṛtaṃ tvayā eṣa tvāṃ nayate rājā balān matto mahābalaḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 010"}
{"quote": "na hi tulyaṃ balaṃ mahyaṃ rājā tv adya viśeṣataḥ balī rājā kṣatriyaś ca pṛthivyāḥ patir eva ca", "category": "Epic, Ramayana", "book": "Ramayana", "position": "Kanda 1, Sarga 053, Verse 011"}
{"quote": "iyam akṣauhiṇīpūrṇā savājirathasaṃkulā hastidhvajasamākīrṇā tenāsau balavattaraḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 012"}
{"quote": "evam uktā vasiṣṭhena pratyuvāca vinītavat vacanaṃ vacanajñā sā brahmarṣim amitaprabham", "category": "Epic, Ramayana", "book": "Ramayana", "position": "Kanda 1, Sarga 053, Verse 013"}
{"quote": "na balaṃ kṣatriyasyāhur brāhmaṇo balavattaraḥ brahman brahmabalaṃ divyaṃ kṣatrāt tu balavattaram", "category": "Epic, Ramayana", "book": "Ramayana", "position": "Kanda 1, Sarga 053, Verse 014"}
{"quote": "aprameyabalaṃ tubhyaṃ na tvayā balavattaraḥ viśvāmitro mahāvīryas tejas tava durāsadam", "category": "Epic, Ramayana", "book": "Ramayana", "position": "Kanda 1, Sarga 053, Verse 015"}
{"quote": "niyuṅkṣva māṃ mahātejas tvadbrahmabalasaṃbhṛtām tasya darpaṃ balaṃ yat tan nāśayāmi durātmanaḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 016"}
{"quote": "ity uktas tu tayā rāma vasiṣṭhaḥ sumahāyaśāḥ sṛjasveti tadovāca balaṃ parabalārujam", "category": "Epic, Ramayana", "book": "Ramayana", "position": "Kanda 1, Sarga 053, Verse 017"}
{"quote": "tasyā humbhāravotsṛṣṭāḥ pahlavāḥ śataśo nṛpa nāśayanti balaṃ sarvaṃ viśvāmitrasya paśyataḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 018"}
{"quote": "sa rājā paramakruddhaḥ krodhavisphāritekṣaṇaḥ pahlavān nāśayām āsa śastrair uccāvacair api", "category": "Epic, Ramayana", "book": "Ramayana", "position": "Kanda 1, Sarga 053, Verse 019"}
{"quote": "viśvāmitrārditān dṛṣṭvā pahlavāñ śataśas tadā bhūya evāsṛjad ghorāñ śakān yavanamiśritān", "category": "Epic, Ramayana", "book": "Ramayana", "position": "Kanda 1, Sarga 053, Verse 020"}
{"quote": "tair āsīt saṃvṛtā bhūmiḥ śakair yavanamiśritaiḥ prabhāvadbhir mahāvīryair hemakiñjalkasaṃnibhaiḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 021"}
{"quote": "dīrghāsipaṭṭiśadharair hemavarṇāmbarāvṛtaiḥ nirdagdhaṃ tad balaṃ sarvaṃ pradīptair iva pāvakaiḥ", "category": "Epic, Ramayana", "book": "Ramayana", "position": "Kanda 1, Sarga 053, Verse 022"}
{"quote": "tato 'strāṇi mahātejā viśvāmitro mumoca ha", "category": "Epic, Ramayana", "book": "Ramayana", "position": "Kanda 1, Sarga 053, Verse 023"}
{"quote": "tatas tān ākulān dṛṣṭvā viśvāmitrāstramohitān vasiṣṭhaś codayām āsa kāmadhuk sṛja yogataḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 001"}
{"quote": "tasyā humbhāravāj jātāḥ kāmbojā ravisaṃnibhāḥ ūdhasas tv atha saṃjātāḥ pahlavāḥ śastrapāṇayaḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 002"}
{"quote": "yonideśāc ca yavanaḥ śakṛddeśāc chakās tathā romakūpeṣu mecchāś ca harītāḥ sakirātakāḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 003"}
{"quote": "tais tan niṣūditaṃ sainyaṃ viśvamitrasya tatkṣaṇāt sapadātigajaṃ sāśvaṃ sarathaṃ raghunandana", "category": "Epic, Ramayana", "book": "Ramayana", "position": "Kanda 1, Sarga 054, Verse 004"}
{"quote": "dṛṣṭvā niṣūditaṃ sainyaṃ vasiṣṭhena mahātmanā viśvāmitrasutānāṃ tu śataṃ nānāvidhāyudham", "category": "Epic, Ramayana", "book": "Ramayana", "position": "Kanda 1, Sarga 054, Verse 005"}
{"quote": "abhyadhāvat susaṃkruddhaṃ vasiṣṭhaṃ japatāṃ varam huṃkāreṇaiva tān sarvān nirdadāha mahān ṛṣiḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 006"}
{"quote": "te sāśvarathapādātā vasiṣṭhena mahātmanā bhasmīkṛtā muhūrtena viśvāmitrasutās tadā", "category": "Epic, Ramayana", "book": "Ramayana", "position": "Kanda 1, Sarga 054, Verse 007"}
{"quote": "dṛṣṭvā vināśitān putrān balaṃ ca sumahāyaśāḥ savrīḍaś cintayāviṣṭo viśvāmitro 'bhavat tadā", "category": "Epic, Ramayana", "book": "Ramayana", "position": "Kanda 1, Sarga 054, Verse 008"}
{"quote": "saṃdura iva nirvego bhagnadaṃṣṭra ivoragaḥ uparakta ivādityaḥ sadyo niṣprabhatāṃ gataḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 009"}
{"quote": "hataputrabalo dīno lūnapakṣa iva dvijaḥ hatadarpo hatotsāho nirvedaṃ samapadyata", "category": "Epic, Ramayana", "book": "Ramayana", "position": "Kanda 1, Sarga 054, Verse 010"}
{"quote": "sa putram ekaṃ rājyāya pālayeti niyujya ca pṛthivīṃ kṣatradharmeṇa vanam evānvapadyata", "category": "Epic, Ramayana", "book": "Ramayana", "position": "Kanda 1, Sarga 054, Verse 011"}
{"quote": "sa gatvā himavatpārśvaṃ kiṃnaroragasevitam mahādevaprasādārthaṃ tapas tepe mahātapāḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 012"}
{"quote": "kena cit tv atha kālena deveśo vṛṣabhadhvajaḥ darśayām āsa varado viśvāmitraṃ mahāmunim", "category": "Epic, Ramayana", "book": "Ramayana", "position": "Kanda 1, Sarga 054, Verse 013"}
{"quote": "kimarthaṃ tapyase rājan brūhi yat te vivakṣitam varado 'smi varo yas te kāṅkṣitaḥ so 'bhidhīyatām", "category": "Epic, Ramayana", "book": "Ramayana", "position": "Kanda 1, Sarga 054, Verse 014"}
{"quote": "evam uktas tu devena viśvāmitro mahātapāḥ praṇipatya mahādevam idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 054, Verse 015"}
{"quote": "yadi tuṣṭo mahādeva dhanurvedo mamānagha sāṅgopāṅgopaniṣadaḥ sarahasyaḥ pradīyatām", "category": "Epic, Ramayana", "book": "Ramayana", "position": "Kanda 1, Sarga 054, Verse 016"}
{"quote": "yāni deveṣu cāstrāṇi dānaveṣu maharṣiṣu gandharvayakṣarakṣaḥsu pratibhāntu mamānagha", "category": "Epic, Ramayana", "book": "Ramayana", "position": "Kanda 1, Sarga 054, Verse 017"}
{"quote": "tava prasādād bhavatu devadeva mamepsitam evam astv iti deveśo vākyam uktvā divaṃ gataḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 018"}
{"quote": "prāpya cāstrāṇi rājarṣir viśvāmitro mahābalaḥ darpeṇa mahatā yukto darpapūrṇo 'bhavat tadā", "category": "Epic, Ramayana", "book": "Ramayana", "position": "Kanda 1, Sarga 054, Verse 019"}
{"quote": "vivardhamāno vīryeṇa samudra iva parvaṇi hatam eva tadā mene vasiṣṭham ṛṣisattamam", "category": "Epic, Ramayana", "book": "Ramayana", "position": "Kanda 1, Sarga 054, Verse 020"}
{"quote": "tato gatvāśramapadaṃ mumocāstrāṇi pārthivaḥ yais tat tapovanaṃ sarvaṃ nirdagdhaṃ cāstratejasā", "category": "Epic, Ramayana", "book": "Ramayana", "position": "Kanda 1, Sarga 054, Verse 021"}
{"quote": "udīryamāṇam astraṃ tad viśvāmitrasya dhīmataḥ dṛṣṭvā vipradrutā bhītā munayaḥ śataśo diśaḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 022"}
{"quote": "vasiṣṭhasya ca ye śiṣyās tathaiva mṛgapakṣiṇaḥ vidravanti bhayād bhītā nānādigbhyaḥ sahasraśaḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 023"}
{"quote": "vasiṣṭhasyāśramapadaṃ śūnyam āsīn mahātmanaḥ muhūrtam iva niḥśabdam āsīd īriṇasaṃnibham", "category": "Epic, Ramayana", "book": "Ramayana", "position": "Kanda 1, Sarga 054, Verse 024"}
{"quote": "vadato vai vasiṣṭhasya mā bhaiṣṭeti muhur muhuḥ nāśayāmy adya gādheyaṃ nīhāram iva bhāskaraḥ", "category": "Epic, Ramayana", "book": "Ramayana", "position": "Kanda 1, Sarga 054, Verse 025"}
{"quote": "evam uktvā mahātejā vasiṣṭho japatāṃ varaḥ viśvāmitraṃ tadā vākyaṃ saroṣam idam abravīt", "category": "Epic, Ramayana", "book": "Ramayana", "position": "Kanda 1, Sarga 054, Verse 026"}
{"quote": "āśramaṃ cirasaṃvṛddhaṃ yad vināśitavān asi durācāro 'si yan mūḍha tasmāt tvaṃ na bhaviṣyasi", "category": "Epic, Ramayana", "book": "Ramayana", "position": "Kanda 1, Sarga 054, Verse 027"}
{"quote": "ity uktvā paramakruddho daṇḍam udyamya satvaraḥ vidhūma iva kālāgnir yamadaṇḍam ivāparam", "category": "Epic, Ramayana", "book": "Ramayana", "position": "Kanda 1, Sarga 054, Verse 028"}
{"quote": "evam ukto vasiṣṭhena viśvāmitro mahābalaḥ āgneyam astram utkṣipya tiṣṭha tiṣṭheti cābravīt", "category": "Epic, Ramayana", "book": "Ramayana", "position": "Kanda 1, Sarga 055, Verse 001"}
{"quote": "vasiṣṭho bhagavān krodhād idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 055, Verse 002"}
{"quote": "kṣatrabandho sthito 'smy eṣa yad balaṃ tad vidarśaya nāśayāmy eṣa te darpaṃ śastrasya tava gādhija", "category": "Epic, Ramayana", "book": "Ramayana", "position": "Kanda 1, Sarga 055, Verse 003"}
{"quote": "kva ca te kṣatriyabalaṃ kva ca brahmabalaṃ mahat paśya brahmabalaṃ divyaṃ mama kṣatriyapāṃsana", "category": "Epic, Ramayana", "book": "Ramayana", "position": "Kanda 1, Sarga 055, Verse 004"}
{"quote": "tasyāstraṃ gādhiputrasya ghoram āgneyam uttamam brahmadaṇḍena tac chāntam agner vega ivāmbhasā", "category": "Epic, Ramayana", "book": "Ramayana", "position": "Kanda 1, Sarga 055, Verse 005"}
{"quote": "vāruṇaṃ caiva raudraṃ ca aindraṃ pāśupataṃ tathā aiṣīkaṃ cāpi cikṣepa ruṣito gādhinandanaḥ", "category": "Epic, Ramayana", "book": "Ramayana", "position": "Kanda 1, Sarga 055, Verse 006"}
{"quote": "mānavaṃ mohanaṃ caiva gāndharvaṃ svāpanaṃ tathā jṛmbhaṇaṃ mohanaṃ caiva saṃtāpanavilāpane", "category": "Epic, Ramayana", "book": "Ramayana", "position": "Kanda 1, Sarga 055, Verse 007"}
{"quote": "śoṣaṇaṃ dāraṇaṃ caiva vajram astraṃ sudurjayam brahmapāśaṃ kālapāśaṃ vāruṇaṃ pāśam eva ca", "category": "Epic, Ramayana", "book": "Ramayana", "position": "Kanda 1, Sarga 055, Verse 008"}
{"quote": "pinākāstraṃ ca dayitaṃ śuṣkārdre aśanī tathā daṇḍāstram atha paiśācaṃ krauñcam astraṃ tathaiva ca", "category": "Epic, Ramayana", "book": "Ramayana", "position": "Kanda 1, Sarga 055, Verse 009"}
{"quote": "dharmacakraṃ kālacakraṃ viṣṇucakraṃ tathaiva ca vāyavyaṃ mathanaṃ caiva astraṃ hayaśiras tathā", "category": "Epic, Ramayana", "book": "Ramayana", "position": "Kanda 1, Sarga 055, Verse 010"}
{"quote": "śaktidvayaṃ ca cikṣepa kaṅkālaṃ musalaṃ tathā vaidyādharaṃ mahāstraṃ ca kālāstram atha dāruṇam", "category": "Epic, Ramayana", "book": "Ramayana", "position": "Kanda 1, Sarga 055, Verse 011"}
{"quote": "triśūlam astraṃ ghoraṃ ca kāpālam atha kaṅkaṇam etāny astrāṇi cikṣepa sarvāṇi raghunandana", "category": "Epic, Ramayana", "book": "Ramayana", "position": "Kanda 1, Sarga 055, Verse 012"}
{"quote": "vasiṣṭhe japatāṃ śreṣṭhe tad adbhutam ivābhavat tāni sarvāṇi daṇḍena grasate brahmaṇaḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 055, Verse 013"}
{"quote": "teṣu śānteṣu brahmāstraṃ kṣiptavān gādhinandanaḥ tad astram udyataṃ dṛṣṭvā devāḥ sāgnipurogamāḥ", "category": "Epic, Ramayana", "book": "Ramayana", "position": "Kanda 1, Sarga 055, Verse 014"}
{"quote": "devarṣayaś ca saṃbhrāntā gandharvāḥ samahoragāḥ trailokyam āsīt saṃtrastaṃ brahmāstre samudīrite", "category": "Epic, Ramayana", "book": "Ramayana", "position": "Kanda 1, Sarga 055, Verse 015"}
{"quote": "tad apy astraṃ mahāghoraṃ brāhmaṃ brāhmeṇa tejasā vasiṣṭho grasate sarvaṃ brahmadaṇḍena rāghava", "category": "Epic, Ramayana", "book": "Ramayana", "position": "Kanda 1, Sarga 055, Verse 016"}
{"quote": "brahmāstraṃ grasamānasya vasiṣṭhasya mahātmanaḥ trailokyamohanaṃ raudraṃ rūpam āsīt sudāruṇam", "category": "Epic, Ramayana", "book": "Ramayana", "position": "Kanda 1, Sarga 055, Verse 017"}
{"quote": "romakūpeṣu sarveṣu vasiṣṭhasya mahātmanaḥ marīcya iva niṣpetur agner dhūmākulārciṣaḥ", "category": "Epic, Ramayana", "book": "Ramayana", "position": "Kanda 1, Sarga 055, Verse 018"}
{"quote": "prājvalad brahmadaṇḍaś ca vasiṣṭhasya karodyataḥ vidhūma iva kālāgnir yamadaṇḍa ivāparaḥ", "category": "Epic, Ramayana", "book": "Ramayana", "position": "Kanda 1, Sarga 055, Verse 019"}
{"quote": "tato 'stuvan munigaṇā vasiṣṭhaṃ japatāṃ varam amoghaṃ te balaṃ brahmaṃs tejo dhāraya tejasā", "category": "Epic, Ramayana", "book": "Ramayana", "position": "Kanda 1, Sarga 055, Verse 020"}
{"quote": "nigṛhītas tvayā brahman viśvāmitro mahātapāḥ prasīda japatāṃ śreṣṭha lokāḥ santu gatavyathāḥ", "category": "Epic, Ramayana", "book": "Ramayana", "position": "Kanda 1, Sarga 055, Verse 021"}
{"quote": "evam ukto mahātejāḥ śamaṃ cakre mahātapāḥ viśvāmitro 'pi nikṛto viniḥśvasyedam abravīt", "category": "Epic, Ramayana", "book": "Ramayana", "position": "Kanda 1, Sarga 055, Verse 022"}
{"quote": "dhig balaṃ kṣatriyabalaṃ brahmatejobalaṃ balam ekena brahmadaṇḍena sarvāstrāṇi hatāni me", "category": "Epic, Ramayana", "book": "Ramayana", "position": "Kanda 1, Sarga 055, Verse 023"}
{"quote": "tad etat samavekṣyāhaṃ prasannendriyamānasaḥ tapo mahat samāsthāsye yad vai brahmatvakārakam", "category": "Epic, Ramayana", "book": "Ramayana", "position": "Kanda 1, Sarga 055, Verse 024"}
{"quote": "tataḥ saṃtaptahṛdayaḥ smaran nigraham ātmanaḥ viniḥśvasya viniḥśvasya kṛtavairo mahātmanā", "category": "Epic, Ramayana", "book": "Ramayana", "position": "Kanda 1, Sarga 056, Verse 001"}
{"quote": "sa dakṣiṇāṃ diśaṃ gatvā mahiṣyā saha rāghava tatāpa paramaṃ ghoraṃ viśvāmitro mahātapāḥ phalamūlāśano dāntaś cacāra paramaṃ tapaḥ", "category": "Epic, Ramayana", "book": "Ramayana", "position": "Kanda 1, Sarga 056, Verse 002"}
{"quote": "athāsya jajñire putrāḥ satyadharmaparāyaṇāḥ haviṣpando madhuṣpando dṛḍhanetro mahārathaḥ", "category": "Epic, Ramayana", "book": "Ramayana", "position": "Kanda 1, Sarga 056, Verse 003"}
{"quote": "pūrṇe varṣasahasre tu brahmā lokapitāmahaḥ abravīn madhuraṃ vākyaṃ viśvāmitraṃ tapodhanam", "category": "Epic, Ramayana", "book": "Ramayana", "position": "Kanda 1, Sarga 056, Verse 004"}
{"quote": "jitā rājarṣilokās te tapasā kuśikātmaja anena tapasā tvāṃ hi rājarṣir iti vidmahe", "category": "Epic, Ramayana", "book": "Ramayana", "position": "Kanda 1, Sarga 056, Verse 005"}
{"quote": "evam uktvā mahātejā jagāma saha daivataiḥ triviṣṭapaṃ brahmalokaṃ lokānāṃ parameśvaraḥ", "category": "Epic, Ramayana", "book": "Ramayana", "position": "Kanda 1, Sarga 056, Verse 006"}
{"quote": "viśvāmitro 'pi tac chrutvā hriyā kiṃ cid avāṅmukhaḥ duḥkhena mahatāviṣṭaḥ samanyur idam abravīt", "category": "Epic, Ramayana", "book": "Ramayana", "position": "Kanda 1, Sarga 056, Verse 007"}
{"quote": "tapaś ca sumahat taptaṃ rājarṣir iti māṃ viduḥ devāḥ sarṣigaṇāḥ sarve nāsti manye tapaḥphalam", "category": "Epic, Ramayana", "book": "Ramayana", "position": "Kanda 1, Sarga 056, Verse 008"}
{"quote": "evaṃ niścitya manasā bhūya eva mahātapāḥ tapaś cacāra kākutstha paramaṃ paramātmavān", "category": "Epic, Ramayana", "book": "Ramayana", "position": "Kanda 1, Sarga 056, Verse 009"}
{"quote": "etasminn eva kāle tu satyavādī jitendriyaḥ triśaṅkur iti vikhyāta ikṣvāku kulanandanaḥ", "category": "Epic, Ramayana", "book": "Ramayana", "position": "Kanda 1, Sarga 056, Verse 010"}
{"quote": "tasya buddhiḥ samutpannā yajeyam iti rāghava gaccheyaṃ svaśarīreṇa devānāṃ paramāṃ gatim", "category": "Epic, Ramayana", "book": "Ramayana", "position": "Kanda 1, Sarga 056, Verse 011"}
{"quote": "sa vasiṣṭhaṃ samāhūya kathayām āsa cintitam aśakyam iti cāpy ukto vasiṣṭhena mahātmanā", "category": "Epic, Ramayana", "book": "Ramayana", "position": "Kanda 1, Sarga 056, Verse 012"}
{"quote": "pratyākhyāto vasiṣṭhena sa yayau dakṣiṇāṃ diśam vasiṣṭhā dīrgha tapasas tapo yatra hi tepire", "category": "Epic, Ramayana", "book": "Ramayana", "position": "Kanda 1, Sarga 056, Verse 013"}
{"quote": "triśaṅkuḥ sumahātejāḥ śataṃ paramabhāsvaram vasiṣṭhaputrān dadṛśe tapyamānān yaśasvinaḥ", "category": "Epic, Ramayana", "book": "Ramayana", "position": "Kanda 1, Sarga 056, Verse 014"}
{"quote": "so 'bhigamya mahātmānaḥ sarvān eva guroḥ sutān abhivādyānupūrvyeṇa hriyā kiṃ cid avāṅmukhaḥ abravīt sumahātejāḥ sarvān eva kṛtāñjaliḥ", "category": "Epic, Ramayana", "book": "Ramayana", "position": "Kanda 1, Sarga 056, Verse 015"}
{"quote": "śaraṇaṃ vaḥ prapadye 'haṃ śaraṇyāñ śaraṇāgataḥ pratyākhyāto 'smi bhadraṃ vo vasiṣṭhena mahātmanā", "category": "Epic, Ramayana", "book": "Ramayana", "position": "Kanda 1, Sarga 056, Verse 016"}
{"quote": "yaṣṭukāmo mahāyajñaṃ tad anujñātum arthatha guruputrān ahaṃ sarvān namaskṛtya prasādaye", "category": "Epic, Ramayana", "book": "Ramayana", "position": "Kanda 1, Sarga 056, Verse 017"}
{"quote": "śirasā praṇato yāce brāhmaṇāṃs tapasi sthitān te māṃ bhavantaḥ siddhyarthaṃ yājayantu samāhitāḥ saśarīro yathāhaṃ hi devalokam avāpnuyām", "category": "Epic, Ramayana", "book": "Ramayana", "position": "Kanda 1, Sarga 056, Verse 018"}
{"quote": "pratyākhyāto vasiṣṭhena gatim anyāṃ tapodhanāḥ guruputrān ṛte sarvān nāhaṃ paśyāmi kāṃ cana", "category": "Epic, Ramayana", "book": "Ramayana", "position": "Kanda 1, Sarga 056, Verse 019"}
{"quote": "ikṣvākūṇāṃ hi sarveṣāṃ purodhāḥ paramā gatiḥ tasmād anantaraṃ sarve bhavanto daivataṃ mama", "category": "Epic, Ramayana", "book": "Ramayana", "position": "Kanda 1, Sarga 056, Verse 020"}
{"quote": "tatas triśaṅkor vacanaṃ śrutvā krodhasamanvitam ṛṣiputraśataṃ rāma rājānam idam abravīt", "category": "Epic, Ramayana", "book": "Ramayana", "position": "Kanda 1, Sarga 057, Verse 001"}
{"quote": "pratyākhyāto 'si durbuddhe guruṇā satyavādinā taṃ kathaṃ samatikramya śākhāntaram upeyivān", "category": "Epic, Ramayana", "book": "Ramayana", "position": "Kanda 1, Sarga 057, Verse 002"}
{"quote": "ikṣvākūṇāṃ hi sarveṣāṃ purodhāḥ paramā gatiḥ na cātikramituṃ śakyaṃ vacanaṃ satyavādinaḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 003"}
{"quote": "aśakyam iti covāca vasiṣṭho bhagavān ṛṣiḥ taṃ vayaṃ vai samāhartuṃ kratuṃ śaktāḥ kathaṃ tava", "category": "Epic, Ramayana", "book": "Ramayana", "position": "Kanda 1, Sarga 057, Verse 004"}
{"quote": "bāliśas tvaṃ naraśreṣṭha gamyatāṃ svapuraṃ punaḥ yājane bhagavāñ śaktas trailokyasyāpi pārthiva", "category": "Epic, Ramayana", "book": "Ramayana", "position": "Kanda 1, Sarga 057, Verse 005"}
{"quote": "teṣāṃ tad vacanaṃ śrutvā krodhaparyākulākṣaram sa rājā punar evaitān idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 057, Verse 006"}
{"quote": "pratyākhyāto 'smi guruṇā guruputrais tathaiva ca anyāṃ gatiṃ gamiṣyāmi svasti vo 'stu tapodhanāḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 007"}
{"quote": "ṛṣiputrās tu tac chrutvā vākyaṃ ghorābhisaṃhitam śepuḥ paramasaṃkruddhāś caṇḍālatvaṃ gamiṣyasi evam uktvā mahātmāno viviśus te svam āśramam", "category": "Epic, Ramayana", "book": "Ramayana", "position": "Kanda 1, Sarga 057, Verse 008"}
{"quote": "atha rātryāṃ vyatītāyāṃ rājā caṇḍālatāṃ gataḥ nīlavastradharo nīlaḥ paruṣo dhvastamūrdhajaḥ cityamālyānulepaś ca āyasābharaṇo 'bhavat", "category": "Epic, Ramayana", "book": "Ramayana", "position": "Kanda 1, Sarga 057, Verse 009"}
{"quote": "taṃ dṛṣṭvā mantriṇaḥ sarve tyaktvā caṇḍālarūpiṇam prādravan sahitā rāma paurā ye 'syānugāminaḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 010"}
{"quote": "eko hi rājā kākutstha jagāma paramātmavān dahyamāno divārātraṃ viśvāmitraṃ tapodhanam", "category": "Epic, Ramayana", "book": "Ramayana", "position": "Kanda 1, Sarga 057, Verse 011"}
{"quote": "viśvāmitras tu taṃ dṛṣṭvā rājānaṃ viphalīkṛtam caṇḍālarūpiṇaṃ rāma muniḥ kāruṇyam āgataḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 012"}
{"quote": "kāruṇyāt sa mahātejā vākyaṃ parama dhārmikaḥ idaṃ jagāda bhadraṃ te rājānaṃ ghoradarśanam", "category": "Epic, Ramayana", "book": "Ramayana", "position": "Kanda 1, Sarga 057, Verse 013"}
{"quote": "kim āgamanakāryaṃ te rājaputra mahābala ayodhyādhipate vīra śāpāc caṇḍālatāṃ gataḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 014"}
{"quote": "atha tad vākyam ākarṇya rājā caṇḍālatāṃ gataḥ abravīt prāñjalir vākyaṃ vākyajño vākyakovidam", "category": "Epic, Ramayana", "book": "Ramayana", "position": "Kanda 1, Sarga 057, Verse 015"}
{"quote": "pratyākhyāto 'smi guruṇā guruputrais tathaiva ca anavāpyaiva taṃ kāmaṃ mayā prāpto viparyayaḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 016"}
{"quote": "saśarīro divaṃ yāyām iti me saumyadarśanam mayā ceṣṭaṃ kratuśataṃ tac ca nāvāpyate phalam", "category": "Epic, Ramayana", "book": "Ramayana", "position": "Kanda 1, Sarga 057, Verse 017"}
{"quote": "anṛtaṃ nokta pūrvaṃ me na ca vakṣye kadā cana kṛcchreṣv api gataḥ saumya kṣatradharmeṇa te śape", "category": "Epic, Ramayana", "book": "Ramayana", "position": "Kanda 1, Sarga 057, Verse 018"}
{"quote": "yajñair bahuvidhair iṣṭaṃ prajā dharmeṇa pālitāḥ guravaś ca mahātmānaḥ śīlavṛttena toṣitāḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 019"}
{"quote": "dharme prayatamānasya yajñaṃ cāhartum icchataḥ paritoṣaṃ na gacchanti guravo munipuṃgava", "category": "Epic, Ramayana", "book": "Ramayana", "position": "Kanda 1, Sarga 057, Verse 020"}
{"quote": "daivam eva paraṃ manye pauruṣaṃ tu nirarthakam daivenākramyate sarvaṃ daivaṃ hi paramā gatiḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 021"}
{"quote": "tasya me paramārtasya prasādam abhikāṅkṣataḥ kartum arhasi bhadraṃ te daivopahatakarmaṇaḥ", "category": "Epic, Ramayana", "book": "Ramayana", "position": "Kanda 1, Sarga 057, Verse 022"}
{"quote": "nānyāṃ gatiṃ gamiṣyāmi nānyaḥ śaraṇam asti me daivaṃ puruṣakāreṇa nivartayitum arhasi", "category": "Epic, Ramayana", "book": "Ramayana", "position": "Kanda 1, Sarga 057, Verse 023"}
{"quote": "uktavākyaṃ tu rājānaṃ kṛpayā kuśikātmajaḥ abravīn madhuraṃ vākyaṃ sākṣāc caṇḍālarūpiṇam", "category": "Epic, Ramayana", "book": "Ramayana", "position": "Kanda 1, Sarga 058, Verse 001"}
{"quote": "ikṣvāko svāgataṃ vatsa jānāmi tvāṃ sudhārmikam śaraṇaṃ te bhaviṣyāmi mā bhaiṣīr nṛpapuṃgava", "category": "Epic, Ramayana", "book": "Ramayana", "position": "Kanda 1, Sarga 058, Verse 002"}
{"quote": "aham āmantraye sarvān maharṣīn puṇyakarmaṇaḥ yajñasāhyakarān rājaṃs tato yakṣyasi nirvṛtaḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 003"}
{"quote": "guruśāpakṛtaṃ rūpaṃ yad idaṃ tvayi vartate anena saha rūpeṇa saśarīro gamiṣyasi", "category": "Epic, Ramayana", "book": "Ramayana", "position": "Kanda 1, Sarga 058, Verse 004"}
{"quote": "hastaprāptam ahaṃ manye svargaṃ tava nareśvara yas tvaṃ kauśikam āgamya śaraṇyaṃ śaraṇaṃ gataḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 005"}
{"quote": "evam uktvā mahātejāḥ putrān paramadhārmikān vyādideśa mahāprājñān yajñasaṃbhārakāraṇāt", "category": "Epic, Ramayana", "book": "Ramayana", "position": "Kanda 1, Sarga 058, Verse 006"}
{"quote": "sarvāñ śiṣyān samāhūya vākyam etad uvāca ha", "category": "Epic, Ramayana", "book": "Ramayana", "position": "Kanda 1, Sarga 058, Verse 007"}
{"quote": "sarvān ṛṣivarān vatsā ānayadhvaṃ mamājñayā saśiṣyān suhṛdaś caiva sartvijaḥ subahuśrutān", "category": "Epic, Ramayana", "book": "Ramayana", "position": "Kanda 1, Sarga 058, Verse 008"}
{"quote": "yad anyo vacanaṃ brūyān madvākyabalacoditaḥ tat sarvam akhilenoktaṃ mamākhyeyam anādṛtam", "category": "Epic, Ramayana", "book": "Ramayana", "position": "Kanda 1, Sarga 058, Verse 009"}
{"quote": "tasya tad vacanaṃ śrutvā diśo jagmus tadājñayā ājagmur atha deśebhyaḥ sarvebhyo brahmavādinaḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 010"}
{"quote": "te ca śiṣyāḥ samāgamya muniṃ jvalitatejasaṃ ūcuś ca vacanaṃ sarve sarveṣāṃ brahmavādinām", "category": "Epic, Ramayana", "book": "Ramayana", "position": "Kanda 1, Sarga 058, Verse 011"}
{"quote": "śrutvā te vacanaṃ sarve samāyānti dvijātayaḥ sarvadeśeṣu cāgacchan varjayitvā mahodayam", "category": "Epic, Ramayana", "book": "Ramayana", "position": "Kanda 1, Sarga 058, Verse 012"}
{"quote": "vāsiṣṭhaṃ tac chataṃ sarvaṃ krodhaparyākulākṣaram yad āha vacanaṃ sarvaṃ śṛṇu tvaṃ munipuṃgava", "category": "Epic, Ramayana", "book": "Ramayana", "position": "Kanda 1, Sarga 058, Verse 013"}
{"quote": "kṣatriyo yājako yasya caṇḍālasya viśeṣataḥ kathaṃ sadasi bhoktāro havis tasya surarṣayaḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 014"}
{"quote": "brāhmaṇā vā mahātmāno bhuktvā caṇḍālabhojanam kathaṃ svargaṃ gamiṣyanti viśvāmitreṇa pālitāḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 015"}
{"quote": "etad vacanaṃ naiṣṭhuryam ūcuḥ saṃraktalocanāḥ vāsiṣṭhā muniśārdūla sarve te samahodayāḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 016"}
{"quote": "teṣāṃ tad vacanaṃ śrutvā sarveṣāṃ munipuṃgavaḥ krodhasaṃraktanayanaḥ saroṣam idam abravīt", "category": "Epic, Ramayana", "book": "Ramayana", "position": "Kanda 1, Sarga 058, Verse 017"}
{"quote": "yad dūṣayanty aduṣṭaṃ māṃ tapa ugraṃ samāsthitam bhasmībhūtā durātmāno bhaviṣyanti na saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 018"}
{"quote": "adya te kālapāśena nītā vaivasvatakṣayam saptajātiśatāny eva mṛtapāḥ santu sarvaśaḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 019"}
{"quote": "śvamāṃsaniyatāhārā muṣṭikā nāma nirghṛṇāḥ vikṛtāś ca virūpāś ca lokān anucarantv imān", "category": "Epic, Ramayana", "book": "Ramayana", "position": "Kanda 1, Sarga 058, Verse 020"}
{"quote": "mahodayaś ca durbuddhir mām adūṣyaṃ hy adūṣayat dūṣiṭaḥ sarvalokeṣu niṣādatvaṃ gamiṣyati", "category": "Epic, Ramayana", "book": "Ramayana", "position": "Kanda 1, Sarga 058, Verse 021"}
{"quote": "prāṇātipātanirato niranukrośatāṃ gataḥ dīrghakālaṃ mama krodhād durgatiṃ vartayiṣyati", "category": "Epic, Ramayana", "book": "Ramayana", "position": "Kanda 1, Sarga 058, Verse 022"}
{"quote": "etāvad uktvā vacanaṃ viśvāmitro mahātapāḥ virarāma mahātejā ṛṣimadhye mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 058, Verse 023"}
{"quote": "tapobalahatān kṛtvā vāsiṣṭhān samahodayān ṛṣimadhye mahātejā viśvāmitro 'bhyabhāṣata", "category": "Epic, Ramayana", "book": "Ramayana", "position": "Kanda 1, Sarga 059, Verse 001"}
{"quote": "ayam ikṣvākudāyādas triśaṅkur iti viśrutaḥ dharmiṣṭhaś ca vadānyaś ca māṃ caiva śaraṇaṃ gataḥ svenānena śarīreṇa devalokajigīṣayā", "category": "Epic, Ramayana", "book": "Ramayana", "position": "Kanda 1, Sarga 059, Verse 002"}
{"quote": "yathāyaṃ svaśarīreṇa devalokaṃ gamiṣyati tathā pravartyatāṃ yajño bhavadbhiś ca mayā saha", "category": "Epic, Ramayana", "book": "Ramayana", "position": "Kanda 1, Sarga 059, Verse 003"}
{"quote": "viśvāmitravacaḥ śrutvā sarva eva maharṣayaḥ ūcuḥ sametya sahitā dharmajñā dharmasaṃhitam", "category": "Epic, Ramayana", "book": "Ramayana", "position": "Kanda 1, Sarga 059, Verse 004"}
{"quote": "ayaṃ kuśikadāyādo muniḥ paramakopanaḥ yad āha vacanaṃ samyag etat kāryaṃ na saṃśayaḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 005"}
{"quote": "agnikalpo hi bhagavāñ śāpaṃ dāsyati roṣitaḥ tasmāt pravartyatāṃ yajñaḥ saśarīro yathā divam gacched ikṣvākudāyādo viśvāmitrasya tejasā", "category": "Epic, Ramayana", "book": "Ramayana", "position": "Kanda 1, Sarga 059, Verse 006"}
{"quote": "tataḥ pravartyatāṃ yajñaḥ sarve samadhitiṣṭhate", "category": "Epic, Ramayana", "book": "Ramayana", "position": "Kanda 1, Sarga 059, Verse 007"}
{"quote": "evam uktvā maharṣayaḥ saṃjahrus tāḥ kriyās tadā yājakāś ca mahātejā viśvāmitro 'bhavat kratau", "category": "Epic, Ramayana", "book": "Ramayana", "position": "Kanda 1, Sarga 059, Verse 008"}
{"quote": "ṛtvijaś cānupūrvyeṇa mantravan mantrakovidāḥ cakruḥ sarvāṇi karmāṇi yathākalpaṃ yathāvidhi", "category": "Epic, Ramayana", "book": "Ramayana", "position": "Kanda 1, Sarga 059, Verse 009"}
{"quote": "tataḥ kālena mahatā viśvāmitro mahātapāḥ cakārāvāhanaṃ tatra bhāgārthaṃ sarvadevatāḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 010"}
{"quote": "nāhyāgamaṃs tadāhūtā bhāgārthaṃ sarvadevatāḥ tataḥ krodhasamāviṣṭo viśvamitro mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 011"}
{"quote": "sruvam udyamya sakrodhas triśaṅkum idam abravīt paśya me tapaso vīryaṃ svārjitasya nareśvara", "category": "Epic, Ramayana", "book": "Ramayana", "position": "Kanda 1, Sarga 059, Verse 012"}
{"quote": "eṣa tvāṃ svaśarīreṇa nayāmi svargam ojasā duṣprāpaṃ svaśarīreṇa divaṃ gaccha narādhipa", "category": "Epic, Ramayana", "book": "Ramayana", "position": "Kanda 1, Sarga 059, Verse 013"}
{"quote": "svārjitaṃ kiṃ cid apy asti mayā hi tapasaḥ phalam rājaṃs tvaṃ tejasā tasya saśarīro divaṃ vraja", "category": "Epic, Ramayana", "book": "Ramayana", "position": "Kanda 1, Sarga 059, Verse 014"}
{"quote": "uktavākye munau tasmin saśarīro nareśvaraḥ divaṃ jagāma kākutstha munīnāṃ paśyatāṃ tadā", "category": "Epic, Ramayana", "book": "Ramayana", "position": "Kanda 1, Sarga 059, Verse 015"}
{"quote": "devalokagataṃ dṛṣṭvā triśaṅkuṃ pākaśāsanaḥ saha sarvaiḥ suragaṇair idaṃ vacanam abravīt", "category": "Epic, Ramayana", "book": "Ramayana", "position": "Kanda 1, Sarga 059, Verse 016"}
{"quote": "triśaṅko gaccha bhūyas tvaṃ nāsi svargakṛtālayaḥ guruśāpahato mūḍha pata bhūmim avākśirāḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 017"}
{"quote": "evam ukto mahendreṇa triśaṅkur apatat punaḥ vikrośamānas trāhīti viśvāmitraṃ tapodhanam", "category": "Epic, Ramayana", "book": "Ramayana", "position": "Kanda 1, Sarga 059, Verse 018"}
{"quote": "tac chrutvā vacanaṃ tasya krośamānasya kauśikaḥ roṣam āhārayat tīvraṃ tiṣṭha tiṣṭheti cābravīt", "category": "Epic, Ramayana", "book": "Ramayana", "position": "Kanda 1, Sarga 059, Verse 019"}
{"quote": "ṛṣimadhye sa tejasvī prajāpatir ivāparaḥ sṛjan dakṣiṇamārgasthān saptarṣīn aparān punaḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 020"}
{"quote": "nakṣatramālām aparām asṛjat krodhamūrchitaḥ dakṣiṇāṃ diśam āsthāya munimadhye mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 021"}
{"quote": "sṛṣṭvā nakṣatravaṃśaṃ ca krodhena kaluṣīkṛtaḥ anyam indraṃ kariṣyāmi loko vā syād anindrakaḥ daivatāny api sa krodhāt sraṣṭuṃ samupacakrame", "category": "Epic, Ramayana", "book": "Ramayana", "position": "Kanda 1, Sarga 059, Verse 022"}
{"quote": "tataḥ paramasaṃbhrāntāḥ sarṣisaṃghāḥ surarṣabhāḥ viśvāmitraṃ mahātmānam ūcuḥ sānunayaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 023"}
{"quote": "ayaṃ rājā mahābhāga guruśāpaparikṣataḥ saśarīro divaṃ yātuṃ nārhaty eva tapodhana", "category": "Epic, Ramayana", "book": "Ramayana", "position": "Kanda 1, Sarga 059, Verse 024"}
{"quote": "teṣāṃ tad vacanaṃ śrutvā devānāṃ munipuṃgavaḥ abravīt sumahad vākyaṃ kauśikaḥ sarvadevatāḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 025"}
{"quote": "saśarīrasya bhadraṃ vas triśaṅkor asya bhūpateḥ ārohaṇaṃ pratijñāya nānṛtaṃ kartum utsahe", "category": "Epic, Ramayana", "book": "Ramayana", "position": "Kanda 1, Sarga 059, Verse 026"}
{"quote": "sargo 'stu saśarīrasya triśaṅkor asya śāśvataḥ nakṣatrāṇi ca sarvāṇi māmakāni dhruvāṇy atha", "category": "Epic, Ramayana", "book": "Ramayana", "position": "Kanda 1, Sarga 059, Verse 027"}
{"quote": "yāval lokā dhariṣyanti tiṣṭhantv etāni sarvaśaḥ matkṛtāni surāḥ sarve tad anujñātum arhatha", "category": "Epic, Ramayana", "book": "Ramayana", "position": "Kanda 1, Sarga 059, Verse 028"}
{"quote": "evam uktāḥ surāḥ sarve pratyūcur munipuṃgavam", "category": "Epic, Ramayana", "book": "Ramayana", "position": "Kanda 1, Sarga 059, Verse 029"}
{"quote": "evaṃ bhavatu bhadraṃ te tiṣṭhantv etāni sarvaśaḥ gagane tāny anekāni vaiśvānarapathād bahiḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 030"}
{"quote": "nakṣatrāṇi muniśreṣṭha teṣu jyotiḥṣu jājvalan avākśirās triśaṅkuś ca tiṣṭhatv amarasaṃnibhaḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 031"}
{"quote": "viśvāmitras tu dharmātmā sarvadevair abhiṣṭutaḥ ṛṣibhiś ca mahātejā bāḍham ity āha devatāḥ", "category": "Epic, Ramayana", "book": "Ramayana", "position": "Kanda 1, Sarga 059, Verse 032"}
{"quote": "tato devā mahātmāno munayaś ca tapodhanāḥ jagmur yathāgataṃ sarve yajñasyānte narottama", "category": "Epic, Ramayana", "book": "Ramayana", "position": "Kanda 1, Sarga 059, Verse 033"}
{"quote": "viśvāmitro mahātmātha prasthitān prekṣya tān ṛṣīn abravīn naraśārdūla sarvāṃs tān vanavāsinaḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 001"}
{"quote": "mahāvighnaḥ pravṛtto 'yaṃ dakṣiṇām āsthito diśam diśam anyāṃ prapatsyāmas tatra tapsyāmahe tapaḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 002"}
{"quote": "paścimāyāṃ viśālāyāṃ puṣkareṣu mahātmanaḥ sukhaṃ tapaś cariṣyāmaḥ paraṃ tad dhi tapovanam", "category": "Epic, Ramayana", "book": "Ramayana", "position": "Kanda 1, Sarga 060, Verse 003"}
{"quote": "evam uktvā mahātejāḥ puṣkareṣu mahāmuniḥ tapa ugraṃ durādharṣaṃ tepe mūlaphalāśanaḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 004"}
{"quote": "etasminn eva kāle tu ayodhyādhipatir nṛpaḥ ambarīṣa iti khyāto yaṣṭuṃ samupacakrame", "category": "Epic, Ramayana", "book": "Ramayana", "position": "Kanda 1, Sarga 060, Verse 005"}
{"quote": "tasya vai yajamānasya paśum indro jahāra ha pranaṣṭe tu paśau vipro rājānam idam abravīt", "category": "Epic, Ramayana", "book": "Ramayana", "position": "Kanda 1, Sarga 060, Verse 006"}
{"quote": "paśur adya hṛto rājan pranaṣṭas tava durnayāt arakṣitāraṃ rājānaṃ ghnanti doṣā nareśvara", "category": "Epic, Ramayana", "book": "Ramayana", "position": "Kanda 1, Sarga 060, Verse 007"}
{"quote": "prāyaścittaṃ mahad dhy etan naraṃ vā puruṣarṣabha ānayasva paśuṃ śīghraṃ yāvat karma pravartate", "category": "Epic, Ramayana", "book": "Ramayana", "position": "Kanda 1, Sarga 060, Verse 008"}
{"quote": "upādhyāya vacaḥ śrutvā sa rājā puruṣarṣabha anviyeṣa mahābuddhiḥ paśuṃ gobhiḥ sahasraśaḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 009"}
{"quote": "deśāñ janapadāṃs tāṃs tān nagarāṇi vanāni ca āśramāṇi ca puṇyāni mārgamāṇo mahīpatiḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 010"}
{"quote": "sa putrasahitaṃ tāta sabhāryaṃ raghunandana bhṛgutuṅge samāsīnam ṛcīkaṃ saṃdadarśa ha", "category": "Epic, Ramayana", "book": "Ramayana", "position": "Kanda 1, Sarga 060, Verse 011"}
{"quote": "tam uvāca mahātejāḥ praṇamyābhiprasādya ca brahmarṣiṃ tapasā dīptaṃ rājarṣir amitaprabhaḥ pṛṣṭvā sarvatra kuśalam ṛcīkaṃ tam idaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 012"}
{"quote": "gavāṃ śatasahasreṇa vikriṇīṣe sutaṃ yadi paśor arthe mahābhāga kṛtakṛtyo 'smi bhārgava", "category": "Epic, Ramayana", "book": "Ramayana", "position": "Kanda 1, Sarga 060, Verse 013"}
{"quote": "sarve parisṛtā deśā yajñiyaṃ na labhe paśum dātum arhasi mūlyena sutam ekam ito mama", "category": "Epic, Ramayana", "book": "Ramayana", "position": "Kanda 1, Sarga 060, Verse 014"}
{"quote": "evam ukto mahātejā ṛcīkas tv abravīd vacaḥ nāhaṃ jyeṣṭhaṃ naraśreṣṭhaṃ vikrīṇīyāṃ kathaṃ cana", "category": "Epic, Ramayana", "book": "Ramayana", "position": "Kanda 1, Sarga 060, Verse 015"}
{"quote": "ṛcīkasya vacaḥ śrutvā teṣāṃ mātā mahātmanām uvāca naraśārdūlam ambarīṣaṃ tapasvinī", "category": "Epic, Ramayana", "book": "Ramayana", "position": "Kanda 1, Sarga 060, Verse 016"}
{"quote": "mamāpi dayitaṃ viddhi kaniṣṭhaṃ śunakaṃ nṛpa", "category": "Epic, Ramayana", "book": "Ramayana", "position": "Kanda 1, Sarga 060, Verse 017"}
{"quote": "prāyeṇa hi naraśreṣṭha jyeṣṭhāḥ pitṛṣu vallabhāḥ mātṝṇāṃ ca kanīyāṃsas tasmād rakṣe kanīyasaṃ", "category": "Epic, Ramayana", "book": "Ramayana", "position": "Kanda 1, Sarga 060, Verse 018"}
{"quote": "uktavākye munau tasmin munipatnyāṃ tathaiva ca śunaḥśepaḥ svayaṃ rāma madhyamo vākyam abravīt", "category": "Epic, Ramayana", "book": "Ramayana", "position": "Kanda 1, Sarga 060, Verse 019"}
{"quote": "pitā jyeṣṭham avikreyaṃ mātā cāha kanīyasaṃ vikrītaṃ madhyamaṃ manye rājan putraṃ nayasva mām", "category": "Epic, Ramayana", "book": "Ramayana", "position": "Kanda 1, Sarga 060, Verse 020"}
{"quote": "gavāṃ śatasahasreṇa śunaḥśepaṃ nareśvaraḥ gṛhītvā paramaprīto jagāma raghunandana", "category": "Epic, Ramayana", "book": "Ramayana", "position": "Kanda 1, Sarga 060, Verse 021"}
{"quote": "ambarīṣas tu rājarṣī ratham āropya satvaraḥ śunaḥśepaṃ mahātejā jagāmāśu mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 060, Verse 022"}
{"quote": "śunaḥśepaṃ naraśreṣṭha gṛhītvā tu mahāyaśāḥ vyaśrāmyat puṣkare rājā madhyāhne raghunandana", "category": "Epic, Ramayana", "book": "Ramayana", "position": "Kanda 1, Sarga 061, Verse 001"}
{"quote": "tasya viśramamāṇasya śunaḥśepo mahāyaśāḥ puṣkaraṃ śreṣṭham āgamya viśvāmitraṃ dadarśa ha", "category": "Epic, Ramayana", "book": "Ramayana", "position": "Kanda 1, Sarga 061, Verse 002"}
{"quote": "viṣaṇṇavadano dīnas tṛṣṇayā ca śrameṇa ca papātāṅke mune rāma vākyaṃ cedam uvāca ha", "category": "Epic, Ramayana", "book": "Ramayana", "position": "Kanda 1, Sarga 061, Verse 003"}
{"quote": "na me 'sti mātā na pitā jñātayo bāndhavāḥ kutaḥ trātum arhasi māṃ saumya dharmeṇa munipuṃgava", "category": "Epic, Ramayana", "book": "Ramayana", "position": "Kanda 1, Sarga 061, Verse 004"}
{"quote": "trātā tvaṃ hi muniśreṣṭha sarveṣāṃ tvaṃ hi bhāvanaḥ rājā ca kṛtakāryaḥ syād ahaṃ dīrghāyur avyayaḥ", "category": "Epic, Ramayana", "book": "Ramayana", "position": "Kanda 1, Sarga 061, Verse 005"}
{"quote": "svargalokam upāśnīyāṃ tapas taptvā hy anuttamam sa me nātho hy anāthasya bhava bhavyena cetasā piteva putraṃ dharmātmaṃs trātum arhasi kilbiṣāt", "category": "Epic, Ramayana", "book": "Ramayana", "position": "Kanda 1, Sarga 061, Verse 006"}
{"quote": "tasya tad vacanaṃ śrutvā viśvāmitro mahātapāḥ sāntvayitvā bahuvidhaṃ putrān idam uvāca ha", "category": "Epic, Ramayana", "book": "Ramayana", "position": "Kanda 1, Sarga 061, Verse 007"}
{"quote": "yatkṛte pitaraḥ putrāñ janayanti śubhārthinaḥ paralokahitārthāya tasya kālo 'yam āgataḥ", "category": "Epic, Ramayana", "book": "Ramayana", "position": "Kanda 1, Sarga 061, Verse 008"}
{"quote": "ayaṃ munisuto bālo mattaḥ śaraṇam icchati asya jīvitamātreṇa priyaṃ kuruta putrakāḥ", "category": "Epic, Ramayana", "book": "Ramayana", "position": "Kanda 1, Sarga 061, Verse 009"}
{"quote": "sarve sukṛtakarmāṇaḥ sarve dharmaparāyaṇāḥ paśubhūtā narendrasya tṛptim agneḥ prayacchata", "category": "Epic, Ramayana", "book": "Ramayana", "position": "Kanda 1, Sarga 061, Verse 010"}
{"quote": "nāthavāṃś ca śunaḥśepo yajñaś cāvighnato bhavet devatās tarpitāś ca syur mama cāpi kṛtaṃ vacaḥ", "category": "Epic, Ramayana", "book": "Ramayana", "position": "Kanda 1, Sarga 061, Verse 011"}
{"quote": "munes tu vacanaṃ śrutvā madhuṣyandādayaḥ sutāḥ sābhimānaṃ naraśreṣṭha salīlam idam abruvan", "category": "Epic, Ramayana", "book": "Ramayana", "position": "Kanda 1, Sarga 061, Verse 012"}
{"quote": "katham ātmasutān hitvā trāyase 'nyasutaṃ vibho akāryam iva paśyāmaḥ śvamāṃsam iva bhojane", "category": "Epic, Ramayana", "book": "Ramayana", "position": "Kanda 1, Sarga 061, Verse 013"}
{"quote": "teṣāṃ tad vacanaṃ śrutvā putrāṇāṃ munipuṃgavaḥ krodhasaṃraktanayano vyāhartum upacakrame", "category": "Epic, Ramayana", "book": "Ramayana", "position": "Kanda 1, Sarga 061, Verse 014"}
{"quote": "niḥsādhvasam idaṃ proktaṃ dharmād api vigarhitam atikramya tu madvākyaṃ dāruṇaṃ romaharṣaṇam", "category": "Epic, Ramayana", "book": "Ramayana", "position": "Kanda 1, Sarga 061, Verse 015"}
{"quote": "śvamāṃsabhojinaḥ sarve vāsiṣṭhā iva jātiṣu pūrṇaṃ varṣasahasraṃ tu pṛthivyām anuvatsyatha", "category": "Epic, Ramayana", "book": "Ramayana", "position": "Kanda 1, Sarga 061, Verse 016"}
{"quote": "kṛtvā śāpasamāyuktān putrān munivaras tadā śunaḥśepam uvācārtaṃ kṛtvā rakṣāṃ nirāmayām", "category": "Epic, Ramayana", "book": "Ramayana", "position": "Kanda 1, Sarga 061, Verse 017"}
{"quote": "pavitrapāśair āsakto raktamālyānulepanaḥ vaiṣṇavaṃ yūpam āsādya vāgbhir agnim udāhara", "category": "Epic, Ramayana", "book": "Ramayana", "position": "Kanda 1, Sarga 061, Verse 018"}
{"quote": "ime tu gāthe dve divye gāyethā muniputraka ambarīṣasya yajñe 'smiṃs tataḥ siddhim avāpsyasi", "category": "Epic, Ramayana", "book": "Ramayana", "position": "Kanda 1, Sarga 061, Verse 019"}
{"quote": "śunaḥśepo gṛhītvā te dve gāthe susamāhitaḥ tvarayā rājasiṃhaṃ tam ambarīṣam uvāca ha", "category": "Epic, Ramayana", "book": "Ramayana", "position": "Kanda 1, Sarga 061, Verse 020"}
{"quote": "rājasiṃha mahāsattva śīghraṃ gacchāvahe sadaḥ nivartayasva rājendra dīkṣāṃ ca samupāhara", "category": "Epic, Ramayana", "book": "Ramayana", "position": "Kanda 1, Sarga 061, Verse 021"}
{"quote": "tad vākyam ṛṣiputrasya śrutvā harṣaṃ samutsukaḥ jagāma nṛpatiḥ śīghraṃ yajñavāṭam atandritaḥ", "category": "Epic, Ramayana", "book": "Ramayana", "position": "Kanda 1, Sarga 061, Verse 022"}
{"quote": "sadasyānumate rājā pavitrakṛtalakṣaṇam paśuṃ raktāmbaraṃ kṛtvā yūpe taṃ samabandhayat", "category": "Epic, Ramayana", "book": "Ramayana", "position": "Kanda 1, Sarga 061, Verse 023"}
{"quote": "sa baddho vāgbhir agryābhir abhituṣṭāva vai surau indram indrānujaṃ caiva yathāvan muniputrakaḥ", "category": "Epic, Ramayana", "book": "Ramayana", "position": "Kanda 1, Sarga 061, Verse 024"}
{"quote": "tataḥ prītaḥ sahasrākṣo rahasyastutitarpitaḥ dīrgham āyus tadā prādāc chunaḥśepāya rāghava", "category": "Epic, Ramayana", "book": "Ramayana", "position": "Kanda 1, Sarga 061, Verse 025"}
{"quote": "sa ca rājā naraśreṣṭha yajñasya ca samāptavān phalaṃ bahuguṇaṃ rāma sahasrākṣaprasādajam", "category": "Epic, Ramayana", "book": "Ramayana", "position": "Kanda 1, Sarga 061, Verse 026"}
{"quote": "viśvāmitro 'pi dharmātmā bhūyas tepe mahātapāḥ puṣkareṣu naraśreṣṭha daśavarṣaśatāni ca", "category": "Epic, Ramayana", "book": "Ramayana", "position": "Kanda 1, Sarga 061, Verse 027"}
{"quote": "pūrṇe varṣasahasre tu vratasnātaṃ mahāmunim abhyāgacchan surāḥ sarve tapaḥphalacikīrṣavaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 001"}
{"quote": "abravīt sumahātejā brahmā suruciraṃ vacaḥ ṛṣis tvam asi bhadraṃ te svārjitaiḥ karmabhiḥ śubhaiḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 002"}
{"quote": "tam evam uktvā deveśas tridivaṃ punar abhyagāt viśvāmitro mahātejā bhūyas tepe mahat tapaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 003"}
{"quote": "tataḥ kālena mahatā menakā paramāpsarāḥ puṣkareṣu naraśreṣṭha snātuṃ samupacakrame", "category": "Epic, Ramayana", "book": "Ramayana", "position": "Kanda 1, Sarga 062, Verse 004"}
{"quote": "tāṃ dadarśa mahātejā menakāṃ kuśikātmajaḥ rūpeṇāpratimāṃ tatra vidyutaṃ jalade yathā", "category": "Epic, Ramayana", "book": "Ramayana", "position": "Kanda 1, Sarga 062, Verse 005"}
{"quote": "dṛṣṭvā kandarpavaśago munis tām idam abravīt apsaraḥ svāgataṃ te 'stu vasa ceha mamāśrame anugṛhṇīṣva bhadraṃ te madanena sumohitam", "category": "Epic, Ramayana", "book": "Ramayana", "position": "Kanda 1, Sarga 062, Verse 006"}
{"quote": "ity uktā sā varārohā tatrāvāsam athākarot tapaso hi mahāvighno viśvāmitram upāgataḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 007"}
{"quote": "tasyāṃ vasantyāṃ varṣāṇi pañca pañca ca rāghava viśvāmitrāśrame saumya sukhena vyaticakramuḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 008"}
{"quote": "atha kāle gate tasmin viśvāmitro mahāmuniḥ savrīḍa iva saṃvṛttaś cintāśokaparāyaṇaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 009"}
{"quote": "buddhir muneḥ samutpannā sāmarṣā raghunandana sarvaṃ surāṇāṃ karmaitat tapo'paharaṇaṃ mahat", "category": "Epic, Ramayana", "book": "Ramayana", "position": "Kanda 1, Sarga 062, Verse 010"}
{"quote": "ahorātrāpadeśena gatāḥ saṃvatsarā daśa kāmamohābhibhūtasya vighno 'yaṃ pratyupasthitaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 011"}
{"quote": "viniḥśvasan munivaraḥ paścāttāpena duḥkhitaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 012"}
{"quote": "bhītām apsarasaṃ dṛṣṭvā vepantīṃ prāñjaliṃ sthitām menakāṃ madhurair vākyair visṛjya kuśikātmajaḥ uttaraṃ parvataṃ rāma viśvāmitro jagāma ha", "category": "Epic, Ramayana", "book": "Ramayana", "position": "Kanda 1, Sarga 062, Verse 013"}
{"quote": "sa kṛtvā naiṣṭhikīṃ buddhiṃ jetukāmo mahāyaśāḥ kauśikītīram āsādya tapas tepe sudāruṇam", "category": "Epic, Ramayana", "book": "Ramayana", "position": "Kanda 1, Sarga 062, Verse 014"}
{"quote": "tasya varṣasahasraṃ tu ghoraṃ tapa upāsataḥ uttare parvate rāma devatānām abhūd bhayam", "category": "Epic, Ramayana", "book": "Ramayana", "position": "Kanda 1, Sarga 062, Verse 015"}
{"quote": "amantrayan samāgamya sarve sarṣigaṇāḥ surāḥ maharṣiśabdaṃ labhatāṃ sādhv ayaṃ kuśikātmajaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 016"}
{"quote": "devatānāṃ vacaḥ śrutvā sarvalokapitāmahaḥ abravīn madhuraṃ vākyaṃ viśvāmitraṃ tapodhanam", "category": "Epic, Ramayana", "book": "Ramayana", "position": "Kanda 1, Sarga 062, Verse 017"}
{"quote": "maharṣe svāgataṃ vatsa tapasogreṇa toṣitaḥ mahattvam ṛṣimukhyatvaṃ dadāmi tava kauśika", "category": "Epic, Ramayana", "book": "Ramayana", "position": "Kanda 1, Sarga 062, Verse 018"}
{"quote": "brahmaṇaḥ sa vacaḥ śrutvā viśvāmitras tapodhanaḥ prāñjaliḥ praṇato bhūtvā pratyuvāca pitāmaham", "category": "Epic, Ramayana", "book": "Ramayana", "position": "Kanda 1, Sarga 062, Verse 019"}
{"quote": "brahmarṣi śabdam atulaṃ svārjitaiḥ karmabhiḥ śubhaiḥ yadi me bhagavān āha tato 'haṃ vijitendriyaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 020"}
{"quote": "tam uvāca tato brahmā na tāvat tvaṃ jitendriyaḥ yatasva muniśārdūla ity uktvā tridivaṃ gataḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 021"}
{"quote": "viprasthiteṣu deveṣu viśvāmitro mahāmuniḥ ūrdhvabāhur nirālambo vāyubhakṣas tapaś caran", "category": "Epic, Ramayana", "book": "Ramayana", "position": "Kanda 1, Sarga 062, Verse 022"}
{"quote": "dharme pañcatapā bhūtvā varṣāsv ākāśasaṃśrayaḥ śiśire salilasthāyī rātryahāni tapodhanaḥ", "category": "Epic, Ramayana", "book": "Ramayana", "position": "Kanda 1, Sarga 062, Verse 023"}
{"quote": "evaṃ varṣasahasraṃ hi tapo ghoram upāgamat", "category": "Epic, Ramayana", "book": "Ramayana", "position": "Kanda 1, Sarga 062, Verse 024"}
{"quote": "tasmin saṃtapyamāne tu viśvāmitre mahāmunau saṃbhramaḥ sumahān āsīt surāṇāṃ vāsavasya ca", "category": "Epic, Ramayana", "book": "Ramayana", "position": "Kanda 1, Sarga 062, Verse 025"}
{"quote": "rambhām apsarasaṃ śakraḥ saha sarvair marudgaṇaiḥ uvācātmahitaṃ vākyam ahitaṃ kauśikasya ca", "category": "Epic, Ramayana", "book": "Ramayana", "position": "Kanda 1, Sarga 062, Verse 026"}
{"quote": "surakāryam idaṃ rambhe kartavyaṃ sumahat tvayā lobhanaṃ kauśikasyeha kāmamohasamanvitam", "category": "Epic, Ramayana", "book": "Ramayana", "position": "Kanda 1, Sarga 063, Verse 001"}
{"quote": "tathoktā sāpsarā rāma sahasrākṣeṇa dhīmatā vrīḍitā prāñjalir bhūtvā pratyuvāca sureśvaram", "category": "Epic, Ramayana", "book": "Ramayana", "position": "Kanda 1, Sarga 063, Verse 002"}
{"quote": "ayaṃ surapate ghoro viśvāmitro mahāmuniḥ krodham utsrakṣyate ghoraṃ mayi deva na saṃśayaḥ tato hi me bhayaṃ deva prasādaṃ kartum arhasi", "category": "Epic, Ramayana", "book": "Ramayana", "position": "Kanda 1, Sarga 063, Verse 003"}
{"quote": "tām uvāca sahasrākṣo vepamānāṃ kṛtāñjalim mā bhaiṣi rambhe bhadraṃ te kuruṣva mama śāsanam", "category": "Epic, Ramayana", "book": "Ramayana", "position": "Kanda 1, Sarga 063, Verse 004"}
{"quote": "kokilo hṛdayagrāhī mādhave ruciradrume ahaṃ kandarpasahitaḥ sthāsyāmi tava pārśvataḥ", "category": "Epic, Ramayana", "book": "Ramayana", "position": "Kanda 1, Sarga 063, Verse 005"}
{"quote": "tvaṃ hi rūpaṃ bahuguṇaṃ kṛtvā paramabhāsvaram tam ṛṣiṃ kauśikaṃ rambhe bhedayasva tapasvinam", "category": "Epic, Ramayana", "book": "Ramayana", "position": "Kanda 1, Sarga 063, Verse 006"}
{"quote": "sā śrutvā vacanaṃ tasya kṛtvā rūpam anuttamam lobhayām āsa lalitā viśvāmitraṃ śucismitā", "category": "Epic, Ramayana", "book": "Ramayana", "position": "Kanda 1, Sarga 063, Verse 007"}
{"quote": "kokilasya tu śuśrāva valgu vyāharataḥ svanam saṃprahṛṣṭena manasā tata enām udaikṣata", "category": "Epic, Ramayana", "book": "Ramayana", "position": "Kanda 1, Sarga 063, Verse 008"}
{"quote": "atha tasya ca śabdena gītenāpratimena ca darśanena ca rambhāyā muniḥ saṃdeham āgataḥ", "category": "Epic, Ramayana", "book": "Ramayana", "position": "Kanda 1, Sarga 063, Verse 009"}
{"quote": "sahasrākṣasya tat karma vijñāya munipuṃgavaḥ rambhāṃ krodhasamāviṣṭaḥ śaśāpa kuśikātmajaḥ", "category": "Epic, Ramayana", "book": "Ramayana", "position": "Kanda 1, Sarga 063, Verse 010"}
{"quote": "yan māṃ lobhayase rambhe kāmakrodhajayaiṣiṇam daśavarṣasahasrāṇi śailī sthāsyasi durbhage", "category": "Epic, Ramayana", "book": "Ramayana", "position": "Kanda 1, Sarga 063, Verse 011"}
{"quote": "brāhmaṇaḥ sumahātejās tapobalasamanvitaḥ uddhariṣyati rambhe tvāṃ matkrodhakaluṣīkṛtām", "category": "Epic, Ramayana", "book": "Ramayana", "position": "Kanda 1, Sarga 063, Verse 012"}
{"quote": "evam uktvā mahātejā viśvāmitro mahāmuniḥ aśaknuvan dhārayituṃ kopaṃ saṃtāpam āgataḥ", "category": "Epic, Ramayana", "book": "Ramayana", "position": "Kanda 1, Sarga 063, Verse 013"}
{"quote": "tasya śāpena mahatā rambhā śailī tadābhavat vacaḥ śrutvā ca kandarpo maharṣeḥ sa ca nirgataḥ", "category": "Epic, Ramayana", "book": "Ramayana", "position": "Kanda 1, Sarga 063, Verse 014"}
{"quote": "kopena sa mahātejās tapo 'paharaṇe kṛte indriyair ajitai rāma na lebhe śāntim ātmanaḥ", "category": "Epic, Ramayana", "book": "Ramayana", "position": "Kanda 1, Sarga 063, Verse 015"}
{"quote": "atha haimavatīṃ rāma diśaṃ tyaktvā mahāmuniḥ pūrvāṃ diśam anuprāpya tapas tepe sudāruṇam", "category": "Epic, Ramayana", "book": "Ramayana", "position": "Kanda 1, Sarga 064, Verse 001"}
{"quote": "maunaṃ varṣasahasrasya kṛtvā vratam anuttamam cakārāpratimaṃ rāma tapaḥ paramaduṣkaram", "category": "Epic, Ramayana", "book": "Ramayana", "position": "Kanda 1, Sarga 064, Verse 002"}
{"quote": "pūrṇe varṣasahasre tu kāṣṭhabhūtaṃ mahāmunim vighnair bahubhir ādhūtaṃ krodho nāntaram āviśat", "category": "Epic, Ramayana", "book": "Ramayana", "position": "Kanda 1, Sarga 064, Verse 003"}
{"quote": "tato devāḥ sagandharvāḥ pannagāsurarākṣasāḥ mohitās tejasā tasya tapasā mandaraśmayaḥ kaśmalopahatāḥ sarve pitāmaham athābruvan", "category": "Epic, Ramayana", "book": "Ramayana", "position": "Kanda 1, Sarga 064, Verse 004"}
{"quote": "bahubhiḥ kāraṇair deva viśvāmitro mahāmuniḥ lobhitaḥ krodhitaś caiva tapasā cābhivardhate", "category": "Epic, Ramayana", "book": "Ramayana", "position": "Kanda 1, Sarga 064, Verse 005"}
{"quote": "na hy asya vṛjinaṃ kiṃ cid dṛśyate sūkṣmam apy atha na dīyate yadi tv asya manasā yad abhīpsitam vināśayati trailokyaṃ tapasā sacarācaram vyākulāś ca diśaḥ sarvā na ca kiṃ cit prakāśate", "category": "Epic, Ramayana", "book": "Ramayana", "position": "Kanda 1, Sarga 064, Verse 006"}
{"quote": "sāgarāḥ kṣubhitāḥ sarve viśīryante ca parvatāḥ prakampate ca pṛthivī vāyur vāti bhṛśākulaḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 007"}
{"quote": "buddhiṃ na kurute yāvan nāśe deva mahāmuniḥ tāvat prasādyo bhagavān agnirūpo mahādyutiḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 008"}
{"quote": "kālāgninā yathā pūrvaṃ trailokyaṃ dahyate 'khilam devarājye cikīrṣeta dīyatām asya yan matam", "category": "Epic, Ramayana", "book": "Ramayana", "position": "Kanda 1, Sarga 064, Verse 009"}
{"quote": "tataḥ suragaṇāḥ sarve pitāmahapurogamāḥ viśvāmitraṃ mahātmānaṃ vākyaṃ madhuram abruvan", "category": "Epic, Ramayana", "book": "Ramayana", "position": "Kanda 1, Sarga 064, Verse 010"}
{"quote": "brahmarṣe svāgataṃ te 'stu tapasā sma sutoṣitāḥ brāhmaṇyaṃ tapasogreṇa prāptavān asi kauśika", "category": "Epic, Ramayana", "book": "Ramayana", "position": "Kanda 1, Sarga 064, Verse 011"}
{"quote": "dīrgham āyuś ca te brahman dadāmi samarudgaṇaḥ svasti prāpnuhi bhadraṃ te gaccha saumya yathāsukham", "category": "Epic, Ramayana", "book": "Ramayana", "position": "Kanda 1, Sarga 064, Verse 012"}
{"quote": "pitāmahavacaḥ śrutvā sarveṣāṃ ca divaukasām kṛtvā praṇāmaṃ mudito vyājahāra mahāmuniḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 013"}
{"quote": "brāhmaṇyaṃ yadi me prāptaṃ dīrgham āyus tathaiva ca oṃkāro 'tha vaṣaṭkāro vedāś ca varayantu mām", "category": "Epic, Ramayana", "book": "Ramayana", "position": "Kanda 1, Sarga 064, Verse 014"}
{"quote": "kṣatravedavidāṃ śreṣṭho brahmavedavidām api brahmaputro vasiṣṭho mām evaṃ vadatu devatāḥ yady ayaṃ paramaḥ kāmaḥ kṛto yāntu surarṣabhāḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 015"}
{"quote": "tataḥ prasādito devair vasiṣṭho japatāṃ varaḥ sakhyaṃ cakāra brahmarṣir evam astv iti cābravīt", "category": "Epic, Ramayana", "book": "Ramayana", "position": "Kanda 1, Sarga 064, Verse 016"}
{"quote": "brahmarṣitvaṃ na saṃdehaḥ sarvaṃ saṃpatsyate tava ity uktvā devatāś cāpi sarvā jagmur yathāgatam", "category": "Epic, Ramayana", "book": "Ramayana", "position": "Kanda 1, Sarga 064, Verse 017"}
{"quote": "viśvāmitro 'pi dharmātmā labdhvā brāhmaṇyam uttamam pūjayām āsa brahmarṣiṃ vasiṣṭhaṃ japatāṃ varam", "category": "Epic, Ramayana", "book": "Ramayana", "position": "Kanda 1, Sarga 064, Verse 018"}
{"quote": "kṛtakāmo mahīṃ sarvāṃ cacāra tapasi sthitaḥ evaṃ tv anena brāhmaṇyaṃ prāptaṃ rāma mahātmanā", "category": "Epic, Ramayana", "book": "Ramayana", "position": "Kanda 1, Sarga 064, Verse 019"}
{"quote": "eṣa rāma muniśreṣṭha eṣa vigrahavāṃs tapaḥ eṣa dharmaḥ paro nityaṃ vīryasyaiṣa parāyaṇam", "category": "Epic, Ramayana", "book": "Ramayana", "position": "Kanda 1, Sarga 064, Verse 020"}
{"quote": "śatānandavacaḥ śrutvā rāmalakṣmaṇasaṃnidhau janakaḥ prāñjalir vākyam uvāca kuśikātmajam", "category": "Epic, Ramayana", "book": "Ramayana", "position": "Kanda 1, Sarga 064, Verse 021"}
{"quote": "dhanyo 'smy anugṛhīto 'smi yasya me munipuṃgava yajñaṃ kākutstha sahitaḥ prāptavān asi dhārmika", "category": "Epic, Ramayana", "book": "Ramayana", "position": "Kanda 1, Sarga 064, Verse 022"}
{"quote": "pāvito 'haṃ tvayā brahman darśanena mahāmune guṇā bahuvidhāḥ prāptās tava saṃdarśanān mayā", "category": "Epic, Ramayana", "book": "Ramayana", "position": "Kanda 1, Sarga 064, Verse 023"}
{"quote": "vistareṇa ca te brahman kīrtyamānaṃ mahat tapaḥ śrutaṃ mayā mahātejo rāmeṇa ca mahātmanā", "category": "Epic, Ramayana", "book": "Ramayana", "position": "Kanda 1, Sarga 064, Verse 024"}
{"quote": "sadasyaiḥ prāpya ca sadaḥ śrutās te bahavo guṇāḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 025"}
{"quote": "aprameyaṃ tapas tubhyam aprameyaṃ ca te balam aprameyā guṇāś caiva nityaṃ te kuśikātmaja", "category": "Epic, Ramayana", "book": "Ramayana", "position": "Kanda 1, Sarga 064, Verse 026"}
{"quote": "tṛptir āścaryabhūtānāṃ kathānāṃ nāsti me vibho karmakālo muniśreṣṭha lambate ravimaṇḍalam", "category": "Epic, Ramayana", "book": "Ramayana", "position": "Kanda 1, Sarga 064, Verse 027"}
{"quote": "śvaḥ prabhāte mahātejo draṣṭum arhasi māṃ punaḥ svāgataṃ tapasāṃ śreṣṭha mām anujñātum arhasi", "category": "Epic, Ramayana", "book": "Ramayana", "position": "Kanda 1, Sarga 064, Verse 028"}
{"quote": "evam uktvā muniśreṣṭhaṃ vaideho mithilādhipaḥ pradakṣiṇaṃ cakārāśu sopādhyāyaḥ sabāndhavaḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 029"}
{"quote": "viśvāmitro 'pi dharmātmā saharāmaḥ salakṣmaṇaḥ svaṃ vāṭam abhicakrāma pūjyamāno maharṣibhiḥ", "category": "Epic, Ramayana", "book": "Ramayana", "position": "Kanda 1, Sarga 064, Verse 030"}
{"quote": "tataḥ prabhāte vimale kṛtakarmā narādhipaḥ viśvāmitraṃ mahātmānam ājuhāva sarāghavam", "category": "Epic, Ramayana", "book": "Ramayana", "position": "Kanda 1, Sarga 065, Verse 001"}
{"quote": "tam arcayitvā dharmātmā śāstradṛṣṭtena karmaṇā rāghavau ca mahātmānau tadā vākyam uvāca ha", "category": "Epic, Ramayana", "book": "Ramayana", "position": "Kanda 1, Sarga 065, Verse 002"}
{"quote": "bhagavan svāgataṃ te 'stu kiṃ karomi tavānagha bhavān ājñāpayatu mām ājñāpyo bhavatā hy aham", "category": "Epic, Ramayana", "book": "Ramayana", "position": "Kanda 1, Sarga 065, Verse 003"}
{"quote": "evam uktaḥ sa dharmātmā janakena mahātmanā pratyuvāca munir vīraṃ vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 004"}
{"quote": "putrau daśarathasyemau kṣatriyau lokaviśrutau draṣṭukāmau dhanuḥ śreṣṭhaṃ yad etat tvayi tiṣṭhati", "category": "Epic, Ramayana", "book": "Ramayana", "position": "Kanda 1, Sarga 065, Verse 005"}
{"quote": "etad darśaya bhadraṃ te kṛtakāmau nṛpātmajau darśanād asya dhanuṣo yatheṣṭaṃ pratiyāsyataḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 006"}
{"quote": "evam uktas tu janakaḥ pratyuvāca mahāmunim śrūyatām asya dhanuṣo yad artham iha tiṣṭhati", "category": "Epic, Ramayana", "book": "Ramayana", "position": "Kanda 1, Sarga 065, Verse 007"}
{"quote": "devarāta iti khyāto nimeḥ ṣaṣṭho mahīpatiḥ nyāso 'yaṃ tasya bhagavan haste datto mahātmanā", "category": "Epic, Ramayana", "book": "Ramayana", "position": "Kanda 1, Sarga 065, Verse 008"}
{"quote": "dakṣayajñavadhe pūrvaṃ dhanur āyamya vīryavān rudras tu tridaśān roṣāt salīlam idam abravīt", "category": "Epic, Ramayana", "book": "Ramayana", "position": "Kanda 1, Sarga 065, Verse 009"}
{"quote": "yasmād bhāgārthino bhāgān nākalpayata me surāḥ varāṅgāni mahārhāṇi dhanuṣā śātayāmi vaḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 010"}
{"quote": "tato vimanasaḥ sarve devā vai munipuṃgava prasādayanti deveśaṃ teṣāṃ prīto 'bhavad bhavaḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 011"}
{"quote": "prītiyuktaḥ sa sarveṣāṃ dadau teṣāṃ mahātmanām", "category": "Epic, Ramayana", "book": "Ramayana", "position": "Kanda 1, Sarga 065, Verse 012"}
{"quote": "tad etad devadevasya dhanūratnaṃ mahātmanaḥ nyāsabhūtaṃ tadā nyastam asmākaṃ pūrvake vibho", "category": "Epic, Ramayana", "book": "Ramayana", "position": "Kanda 1, Sarga 065, Verse 013"}
{"quote": "atha me kṛṣataḥ kṣetraṃ lāṅgalād utthitā mama kṣetraṃ śodhayatā labdhvā nāmnā sīteti viśrutā", "category": "Epic, Ramayana", "book": "Ramayana", "position": "Kanda 1, Sarga 065, Verse 014"}
{"quote": "bhūtalād utthitā sā tu vyavardhata mamātmajā vīryaśulketi me kanyā sthāpiteyam ayonijā", "category": "Epic, Ramayana", "book": "Ramayana", "position": "Kanda 1, Sarga 065, Verse 015"}
{"quote": "bhūtalād utthitāṃ tāṃ tu vardhamānāṃ mamātmajām varayām āsur āgamya rājāno munipuṃgava", "category": "Epic, Ramayana", "book": "Ramayana", "position": "Kanda 1, Sarga 065, Verse 016"}
{"quote": "teṣāṃ varayatāṃ kanyāṃ sarveṣāṃ pṛthivīkṣitām vīryaśulketi bhagavan na dadāmi sutām aham", "category": "Epic, Ramayana", "book": "Ramayana", "position": "Kanda 1, Sarga 065, Verse 017"}
{"quote": "tataḥ sarve nṛpatayaḥ sametya munipuṃgava mithilām abhyupāgamya vīryaṃ jijñāsavas tadā", "category": "Epic, Ramayana", "book": "Ramayana", "position": "Kanda 1, Sarga 065, Verse 018"}
{"quote": "teṣāṃ jijñāsamānānāṃ vīryaṃ dhanur upāhṛtam na śekur grahaṇe tasya dhanuṣas tolane 'pi vā", "category": "Epic, Ramayana", "book": "Ramayana", "position": "Kanda 1, Sarga 065, Verse 019"}
{"quote": "teṣāṃ vīryavatāṃ vīryam alpaṃ jñātvā mahāmune pratyākhyātā nṛpatayas tan nibodha tapodhana", "category": "Epic, Ramayana", "book": "Ramayana", "position": "Kanda 1, Sarga 065, Verse 020"}
{"quote": "tataḥ paramakopena rājāno munipuṃgava arundhan mithilāṃ sarve vīryasaṃdeham āgatāḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 021"}
{"quote": "ātmānam avadhūtaṃ te vijñāya munipuṃgava roṣeṇa mahatāviṣṭāḥ pīḍayan mithilāṃ purīm", "category": "Epic, Ramayana", "book": "Ramayana", "position": "Kanda 1, Sarga 065, Verse 022"}
{"quote": "tataḥ saṃvatsare pūrṇe kṣayaṃ yātāni sarvaśaḥ sādhanāni munireṣṭha tato 'haṃ bhṛśaduḥkhitaḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 023"}
{"quote": "tato devagaṇān sarvāṃs tapasāhaṃ prasādayam daduś ca paramaprītāś caturaṅgabalaṃ surāḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 024"}
{"quote": "tato bhagnā nṛpatayo hanyamānā diśo yayuḥ avīryā vīryasaṃdigdhā sāmātyāḥ pāpakāriṇaḥ", "category": "Epic, Ramayana", "book": "Ramayana", "position": "Kanda 1, Sarga 065, Verse 025"}
{"quote": "tad etan muniśārdūla dhanuḥ paramabhāsvaram rāmalakṣmaṇayoś cāpi darśayiṣyāmi suvrata", "category": "Epic, Ramayana", "book": "Ramayana", "position": "Kanda 1, Sarga 065, Verse 026"}
{"quote": "yady asya dhanuṣo rāmaḥ kuryād āropaṇaṃ mune sutām ayonijāṃ sītāṃ dadyāṃ dāśarather aham", "category": "Epic, Ramayana", "book": "Ramayana", "position": "Kanda 1, Sarga 065, Verse 027"}
{"quote": "janakasya vacaḥ śrutvā viśvāmitro mahāmuniḥ dhanur darśaya rāmāya iti hovāca pārthivam", "category": "Epic, Ramayana", "book": "Ramayana", "position": "Kanda 1, Sarga 066, Verse 001"}
{"quote": "tataḥ sa rājā janakaḥ sacivān vyādideśa ha dhanur ānīyatāṃ divyaṃ gandhamālyavibhūṣitam", "category": "Epic, Ramayana", "book": "Ramayana", "position": "Kanda 1, Sarga 066, Verse 002"}
{"quote": "janakena samādiṣṭhāḥ sacivāḥ prāviśan purīm tad dhanuḥ purataḥ kṛtvā nirjagmuḥ pārthivājñayā", "category": "Epic, Ramayana", "book": "Ramayana", "position": "Kanda 1, Sarga 066, Verse 003"}
{"quote": "nṛpāṃ śatāni pañcāśad vyāyatānāṃ mahātmanām mañjūṣām aṣṭacakrāṃ tāṃ samūhus te kathaṃ cana", "category": "Epic, Ramayana", "book": "Ramayana", "position": "Kanda 1, Sarga 066, Verse 004"}
{"quote": "tām ādāya tu mañjūṣām āyatīṃ yatra tad dhanuḥ suropamaṃ te janakam ūcur nṛpatimantriṇaḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 005"}
{"quote": "idaṃ dhanurvaraṃ rājan pūjitaṃ sarvarājabhiḥ mithilādhipa rājendra darśanīyaṃ yadīcchasi", "category": "Epic, Ramayana", "book": "Ramayana", "position": "Kanda 1, Sarga 066, Verse 006"}
{"quote": "teṣāṃ nṛpo vacaḥ śrutvā kṛtāñjalir abhāṣata viśvāmitraṃ mahātmānaṃ tau cobhau rāmalakṣmaṇau", "category": "Epic, Ramayana", "book": "Ramayana", "position": "Kanda 1, Sarga 066, Verse 007"}
{"quote": "idaṃ dhanurvaraṃ brahmañ janakair abhipūjitam rājabhiś ca mahāvīryair aśakyaṃ pūrituṃ tadā", "category": "Epic, Ramayana", "book": "Ramayana", "position": "Kanda 1, Sarga 066, Verse 008"}
{"quote": "naitat suragaṇāḥ sarve nāsurā na ca rākṣasāḥ gandharvayakṣapravarāḥ sakiṃnaramahoragāḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 009"}
{"quote": "kva gatir mānuṣāṇāṃ ca dhanuṣo 'sya prapūraṇe āropaṇe samāyoge vepane tolane 'pi vā", "category": "Epic, Ramayana", "book": "Ramayana", "position": "Kanda 1, Sarga 066, Verse 010"}
{"quote": "tad etad dhanuṣāṃ śreṣṭham ānītaṃ munipuṃgava darśayaitan mahābhāga anayo rājaputrayoḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 011"}
{"quote": "viśvāmitras tu dharmātmā śrutvā janakabhāṣitam vatsa rāma dhanuḥ paśya iti rāghavam abravīt", "category": "Epic, Ramayana", "book": "Ramayana", "position": "Kanda 1, Sarga 066, Verse 012"}
{"quote": "maharṣer vacanād rāmo yatra tiṣṭhati tad dhanuḥ mañjūṣāṃ tām apāvṛtya dṛṣṭvā dhanur athābravīt", "category": "Epic, Ramayana", "book": "Ramayana", "position": "Kanda 1, Sarga 066, Verse 013"}
{"quote": "idaṃ dhanurvaraṃ brahman saṃspṛśāmīha pāṇinā yatnavāṃś ca bhaviṣyāmi tolane pūraṇe 'pi vā", "category": "Epic, Ramayana", "book": "Ramayana", "position": "Kanda 1, Sarga 066, Verse 014"}
{"quote": "bāḍham ity eva taṃ rājā muniś ca samabhāṣata līlayā sa dhanur madhye jagrāha vacanān muneḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 015"}
{"quote": "paśyatāṃ nṛṣahasrāṇāṃ bahūnāṃ raghunandanaḥ āropayat sa dharmātmā salīlam iva tad dhanuḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 016"}
{"quote": "āropayitvā maurvīṃ ca pūrayām āsa vīryavān tad babhañja dhanur madhye naraśreṣṭho mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 017"}
{"quote": "tasya śabdo mahān āsīn nirghātasamanisvanaḥ bhūmikampaś ca sumahān parvatasyeva dīryataḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 018"}
{"quote": "nipetuś ca narāḥ sarve tena śabdena mohitāḥ varjayitvā munivaraṃ rājānaṃ tau ca rāghavau", "category": "Epic, Ramayana", "book": "Ramayana", "position": "Kanda 1, Sarga 066, Verse 019"}
{"quote": "pratyāśvaste jane tasmin rājā vigatasādhvasaḥ uvāca prāñjalir vākyaṃ vākyajño munipuṃgavam", "category": "Epic, Ramayana", "book": "Ramayana", "position": "Kanda 1, Sarga 066, Verse 020"}
{"quote": "bhagavan dṛṣṭavīryo me rāmo daśarathātmajaḥ atyadbhutam acintyaṃ ca atarkitam idaṃ mayā", "category": "Epic, Ramayana", "book": "Ramayana", "position": "Kanda 1, Sarga 066, Verse 021"}
{"quote": "janakānāṃ kule kīrtim āhariṣyati me sutā sītā bhartāram āsādya rāmaṃ daśarathātmajam", "category": "Epic, Ramayana", "book": "Ramayana", "position": "Kanda 1, Sarga 066, Verse 022"}
{"quote": "mama satyā pratijñā ca vīryaśulketi kauśika sītā prāṇair bahumatā deyā rāmāya me sutā", "category": "Epic, Ramayana", "book": "Ramayana", "position": "Kanda 1, Sarga 066, Verse 023"}
{"quote": "bhavato 'numate brahmañ śīghraṃ gacchantu mantriṇaḥ mama kauśika bhadraṃ te ayodhyāṃ tvaritā rathaiḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 024"}
{"quote": "rājānaṃ praśritair vākyair ānayantu puraṃ mama pradānaṃ vīryaśulkāyāḥ kathayantu ca sarvaśaḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 025"}
{"quote": "muniguptau ca kākutsthau kathayantu nṛpāya vai prīyamāṇaṃ tu rājānam ānayantu suśīghragāḥ", "category": "Epic, Ramayana", "book": "Ramayana", "position": "Kanda 1, Sarga 066, Verse 026"}
{"quote": "kauśikaś ca tathety āha rājā cābhāṣya mantriṇaḥ ayodhyāṃ preṣayām āsa dharmātmā kṛtaśāsanāt", "category": "Epic, Ramayana", "book": "Ramayana", "position": "Kanda 1, Sarga 066, Verse 027"}
{"quote": "janakena samādiṣṭā dūtās te klāntavāhanāḥ trirātram uṣitvā mārge te 'yodhyāṃ prāviśan purīm", "category": "Epic, Ramayana", "book": "Ramayana", "position": "Kanda 1, Sarga 067, Verse 001"}
{"quote": "te rājavacanād dūtā rājaveśmapraveśitāḥ dadṛśur devasaṃkāśaṃ vṛddhaṃ daśarathaṃ nṛpam", "category": "Epic, Ramayana", "book": "Ramayana", "position": "Kanda 1, Sarga 067, Verse 002"}
{"quote": "baddhāñjalipuṭāḥ sarve dūtā vigatasādhvasāḥ rājānaṃ prayatā vākyam abruvan madhurākṣaram", "category": "Epic, Ramayana", "book": "Ramayana", "position": "Kanda 1, Sarga 067, Verse 003"}
{"quote": "maithilo janako rājā sāgnihotrapuraskṛtaḥ kuśalaṃ cāvyayaṃ caiva sopādhyāyapurohitam", "category": "Epic, Ramayana", "book": "Ramayana", "position": "Kanda 1, Sarga 067, Verse 004"}
{"quote": "muhur muhur madhurayā snehasaṃyuktayā girā janakas tvāṃ mahārāja pṛcchate sapuraḥsaram", "category": "Epic, Ramayana", "book": "Ramayana", "position": "Kanda 1, Sarga 067, Verse 005"}
{"quote": "pṛṣṭvā kuśalam avyagraṃ vaideho mithilādhipaḥ kauśikānumate vākyaṃ bhavantam idam abravīt", "category": "Epic, Ramayana", "book": "Ramayana", "position": "Kanda 1, Sarga 067, Verse 006"}
{"quote": "pūrvaṃ pratijñā viditā vīryaśulkā mamātmajā rājānaś ca kṛtāmarṣā nirvīryā vimukhīkṛtāḥ", "category": "Epic, Ramayana", "book": "Ramayana", "position": "Kanda 1, Sarga 067, Verse 007"}
{"quote": "seyaṃ mama sutā rājan viśvāmitra puraḥsaraiḥ yadṛcchayāgatair vīrair nirjitā tava putrakaiḥ", "category": "Epic, Ramayana", "book": "Ramayana", "position": "Kanda 1, Sarga 067, Verse 008"}
{"quote": "tac ca rājan dhanur divyaṃ madhye bhagnaṃ mahātmanā rāmeṇa hi mahārāja mahatyāṃ janasaṃsadi", "category": "Epic, Ramayana", "book": "Ramayana", "position": "Kanda 1, Sarga 067, Verse 009"}
{"quote": "asmai deyā mayā sītā vīryaśulkā mahātmane pratijñāṃ tartum icchāmi tad anujñātum arhasi", "category": "Epic, Ramayana", "book": "Ramayana", "position": "Kanda 1, Sarga 067, Verse 010"}
{"quote": "sopādhyāyo mahārāja purohitapuraskṛtaḥ śīghram āgaccha bhadraṃ te draṣṭum arhasi rāghavau", "category": "Epic, Ramayana", "book": "Ramayana", "position": "Kanda 1, Sarga 067, Verse 011"}
{"quote": "prītiṃ ca mama rājendra nirvartayitum arhasi putrayor ubhayor eva prītiṃ tvam api lapsyase", "category": "Epic, Ramayana", "book": "Ramayana", "position": "Kanda 1, Sarga 067, Verse 012"}
{"quote": "evaṃ videhādhipatir madhuraṃ vākyam abravīt viśvāmitrābhyanujñātaḥ śatānandamate sthitaḥ", "category": "Epic, Ramayana", "book": "Ramayana", "position": "Kanda 1, Sarga 067, Verse 013"}
{"quote": "dūtavākyaṃ tu tac chrutvā rājā paramaharṣitaḥ vasiṣṭhaṃ vāmadevaṃ ca mantriṇo 'nyāṃś ca so 'bravīt", "category": "Epic, Ramayana", "book": "Ramayana", "position": "Kanda 1, Sarga 067, Verse 014"}
{"quote": "guptaḥ kuśikaputreṇa kausalyānandavardhanaḥ lakṣmaṇena saha bhrātrā videheṣu vasaty asau", "category": "Epic, Ramayana", "book": "Ramayana", "position": "Kanda 1, Sarga 067, Verse 015"}
{"quote": "dṛṣṭavīryas tu kākutstho janakena mahātmanā saṃpradānaṃ sutāyās tu rāghave kartum icchati", "category": "Epic, Ramayana", "book": "Ramayana", "position": "Kanda 1, Sarga 067, Verse 016"}
{"quote": "yadi vo rocate vṛttaṃ janakasya mahātmanaḥ purīṃ gacchāmahe śīghraṃ mā bhūt kālasya paryayaḥ", "category": "Epic, Ramayana", "book": "Ramayana", "position": "Kanda 1, Sarga 067, Verse 017"}
{"quote": "mantriṇo bāḍham ity āhuḥ saha sarvair maharṣibhiḥ suprītaś cābravīd rājā śvo yātreti sa mantriṇaḥ", "category": "Epic, Ramayana", "book": "Ramayana", "position": "Kanda 1, Sarga 067, Verse 018"}
{"quote": "mantriṇas tu narendrasya rātriṃ paramasatkṛtāḥ ūṣuḥ pramuditāḥ sarve guṇaiḥ sarvaiḥ samanvitāḥ", "category": "Epic, Ramayana", "book": "Ramayana", "position": "Kanda 1, Sarga 067, Verse 019"}
{"quote": "tato rātryāṃ vyatītāyāṃ sopādhyāyaḥ sabāndhavaḥ rājā daśaratho hṛṣṭaḥ sumantram idam abravīt", "category": "Epic, Ramayana", "book": "Ramayana", "position": "Kanda 1, Sarga 068, Verse 001"}
{"quote": "adya sarve dhanādhyakṣā dhanam ādāya puṣkalam vrajantv agre suvihitā nānāratnasamanvitāḥ", "category": "Epic, Ramayana", "book": "Ramayana", "position": "Kanda 1, Sarga 068, Verse 002"}
{"quote": "caturaṅgabalaṃ cāpi śīghraṃ niryātu sarvaśaḥ mamājñāsamakālaṃ ca yānayugyam anuttamam", "category": "Epic, Ramayana", "book": "Ramayana", "position": "Kanda 1, Sarga 068, Verse 003"}
{"quote": "vasiṣṭho vāmadevaś ca jābālir atha kāśyapaḥ mārkaṇḍeyaś ca dīrghāyur ṛṣiḥ kātyāyanas tathā", "category": "Epic, Ramayana", "book": "Ramayana", "position": "Kanda 1, Sarga 068, Verse 004"}
{"quote": "ete dvijāḥ prayāntv agre syandanaṃ yojayasva me yathā kālātyayo na syād dūtā hi tvarayanti mām", "category": "Epic, Ramayana", "book": "Ramayana", "position": "Kanda 1, Sarga 068, Verse 005"}
{"quote": "vacanāc ca narendrasya sā senā caturaṅgiṇī rājānam ṛṣibhiḥ sārdhaṃ vrajantaṃ pṛṣṭhato 'nvagāt", "category": "Epic, Ramayana", "book": "Ramayana", "position": "Kanda 1, Sarga 068, Verse 006"}
{"quote": "gatvā caturahaṃ mārgaṃ videhān abhyupeyivān rājā tu janakaḥ śrīmāñ śrutvā pūjām akalpayat", "category": "Epic, Ramayana", "book": "Ramayana", "position": "Kanda 1, Sarga 068, Verse 007"}
{"quote": "tato rājānam āsādya vṛddhaṃ daśarathaṃ nṛpam janako mudito rājā harṣaṃ ca paramaṃ yayau uvāca ca naraśreṣṭho naraśreṣṭhaṃ mudānvitam", "category": "Epic, Ramayana", "book": "Ramayana", "position": "Kanda 1, Sarga 068, Verse 008"}
{"quote": "svāgataṃ te mahārāja diṣṭyā prāpto 'si rāghava putrayor ubhayoḥ prītiṃ lapsyase vīryanirjitām", "category": "Epic, Ramayana", "book": "Ramayana", "position": "Kanda 1, Sarga 068, Verse 009"}
{"quote": "diṣṭyā prāpto mahātejā vasiṣṭho bhagavān ṛṣiḥ saha sarvair dvijaśreṣṭhair devair iva śatakratuḥ", "category": "Epic, Ramayana", "book": "Ramayana", "position": "Kanda 1, Sarga 068, Verse 010"}
{"quote": "diṣṭyā me nirjitā vighnā diṣṭyā me pūjitaṃ kulam rāghavaiḥ saha saṃbandhād vīryaśreṣṭhair mahātmabhiḥ", "category": "Epic, Ramayana", "book": "Ramayana", "position": "Kanda 1, Sarga 068, Verse 011"}
{"quote": "śvaḥ prabhāte narendrendra nirvartayitum arhasi yajñasyānte naraśreṣṭha vivāham ṛṣisaṃmatam", "category": "Epic, Ramayana", "book": "Ramayana", "position": "Kanda 1, Sarga 068, Verse 012"}
{"quote": "tasya tad vacanaṃ śrutvā ṛṣimadhye narādhipaḥ vākyaṃ vākyavidāṃ śreṣṭhaḥ pratyuvāca mahīpatim", "category": "Epic, Ramayana", "book": "Ramayana", "position": "Kanda 1, Sarga 068, Verse 013"}
{"quote": "pratigraho dātṛvaśaḥ śrutam etan mayā purā yathā vakṣyasi dharmajña tat kariṣyāmahe vayam", "category": "Epic, Ramayana", "book": "Ramayana", "position": "Kanda 1, Sarga 068, Verse 014"}
{"quote": "tad dharmiṣṭhaṃ yaśasyaṃ ca vacanaṃ satyavādinaḥ śrutvā videhādhipatiḥ paraṃ vismayam āgataḥ", "category": "Epic, Ramayana", "book": "Ramayana", "position": "Kanda 1, Sarga 068, Verse 015"}
{"quote": "tataḥ sarve munigaṇāḥ parasparasamāgame harṣeṇa mahatā yuktās tāṃ niśām avasan sukham", "category": "Epic, Ramayana", "book": "Ramayana", "position": "Kanda 1, Sarga 068, Verse 016"}
{"quote": "rājā ca rāghavau putrau niśāmya pariharṣitaḥ uvāsa paramaprīto janakena supūjitaḥ", "category": "Epic, Ramayana", "book": "Ramayana", "position": "Kanda 1, Sarga 068, Verse 017"}
{"quote": "janako 'pi mahātejāḥ kriyā dharmeṇa tattvavit yajñasya ca sutābhyāṃ ca kṛtvā rātrim uvāsa ha", "category": "Epic, Ramayana", "book": "Ramayana", "position": "Kanda 1, Sarga 068, Verse 018"}
{"quote": "tataḥ prabhāte janakaḥ kṛtakarmā maharṣibhiḥ uvāca vākyaṃ vākyajñaḥ śatānandaṃ purohitam", "category": "Epic, Ramayana", "book": "Ramayana", "position": "Kanda 1, Sarga 069, Verse 001"}
{"quote": "bhrātā mama mahātejā yavīyān atidhārmikaḥ kuśadhvaja iti khyātaḥ purīm adhyavasac chubhām", "category": "Epic, Ramayana", "book": "Ramayana", "position": "Kanda 1, Sarga 069, Verse 002"}
{"quote": "vāryāphalakaparyantāṃ pibann ikṣumatīṃ nadīm sāṃkāśyāṃ puṇyasaṃkāśāṃ vimānam iva puṣpakam", "category": "Epic, Ramayana", "book": "Ramayana", "position": "Kanda 1, Sarga 069, Verse 003"}
{"quote": "tam ahaṃ draṣṭum icchāmi yajñagoptā sa me mataḥ prītiṃ so 'pi mahātejā iṃmāṃ bhoktā mayā saha", "category": "Epic, Ramayana", "book": "Ramayana", "position": "Kanda 1, Sarga 069, Verse 004"}
{"quote": "śāsanāt tu narendrasya prayayuḥ śīghravājibhiḥ samānetuṃ naravyāghraṃ viṣṇum indrājñayā yathā", "category": "Epic, Ramayana", "book": "Ramayana", "position": "Kanda 1, Sarga 069, Verse 005"}
{"quote": "ājñayā tu narendrasya ājagāma kuśadhvajaḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 006"}
{"quote": "sa dadarśa mahātmānaṃ janakaṃ dharmavatsalam so 'bhivādya śatānandaṃ rājānaṃ cāpi dhārmikam", "category": "Epic, Ramayana", "book": "Ramayana", "position": "Kanda 1, Sarga 069, Verse 007"}
{"quote": "rājārhaṃ paramaṃ divyam āsanaṃ cādhyarohata upaviṣṭāv ubhau tau tu bhrātarāv amitaujasau", "category": "Epic, Ramayana", "book": "Ramayana", "position": "Kanda 1, Sarga 069, Verse 008"}
{"quote": "preṣayām āsatur vīrau mantriśreṣṭhaṃ sudāmanam gaccha mantripate śīghram aikṣvākam amitaprabham ātmajaiḥ saha durdharṣam ānayasva samantriṇam", "category": "Epic, Ramayana", "book": "Ramayana", "position": "Kanda 1, Sarga 069, Verse 009"}
{"quote": "aupakāryāṃ sa gatvā tu raghūṇāṃ kulavardhanam dadarśa śirasā cainam abhivādyedam abravīt", "category": "Epic, Ramayana", "book": "Ramayana", "position": "Kanda 1, Sarga 069, Verse 010"}
{"quote": "ayodhyādhipate vīra vaideho mithilādhipaḥ sa tvāṃ draṣṭuṃ vyavasitaḥ sopādhyāyapurohitam", "category": "Epic, Ramayana", "book": "Ramayana", "position": "Kanda 1, Sarga 069, Verse 011"}
{"quote": "mantriśreṣṭhavacaḥ śrutvā rājā sarṣigaṇas tadā sabandhur agamat tatra janako yatra vartate", "category": "Epic, Ramayana", "book": "Ramayana", "position": "Kanda 1, Sarga 069, Verse 012"}
{"quote": "sa rājā mantrisahitaḥ sopādhyāyaḥ sabāndhavaḥ vākyaṃ vākyavidāṃ śreṣṭho vaideham idam abravīt", "category": "Epic, Ramayana", "book": "Ramayana", "position": "Kanda 1, Sarga 069, Verse 013"}
{"quote": "viditaṃ te mahārāja ikṣvākukuladaivatam vaktā sarveṣu kṛtyeṣu vasiṣṭho bhagavān ṛṣiḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 014"}
{"quote": "viśvāmitrābhyanujñātaḥ saha sarvair maharṣibhiḥ eṣa vakṣyati dharmātmā vasiṣṭho me yathākramam", "category": "Epic, Ramayana", "book": "Ramayana", "position": "Kanda 1, Sarga 069, Verse 015"}
{"quote": "tūṣṇīṃbhūte daśarathe vasiṣṭho bhagavān ṛṣiḥ uvāca vākyaṃ vākyajño vaidehaṃ sapurohitam", "category": "Epic, Ramayana", "book": "Ramayana", "position": "Kanda 1, Sarga 069, Verse 016"}
{"quote": "avyaktaprabhavo brahmā śāśvato nitya avyayaḥ tasmān marīciḥ saṃjajñe marīceḥ kaśyapaḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 017"}
{"quote": "vivasvān kaśyapāj jajñe manur vaivaisvataḥ smṛtaḥ manuḥ prajāpatiḥ pūrvam ikṣvākus tu manoḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 018"}
{"quote": "tam ikṣvākum ayodhyāyāṃ rājānaṃ viddhi pūrvakam ikṣvākos tu sutaḥ śrīmān vikukṣir udapadyata", "category": "Epic, Ramayana", "book": "Ramayana", "position": "Kanda 1, Sarga 069, Verse 019"}
{"quote": "vikukṣes tu mahātejā bāṇaḥ putraḥ pratāpavān bāṇasya tu mahātejā anaraṇyaḥ pratāpavān", "category": "Epic, Ramayana", "book": "Ramayana", "position": "Kanda 1, Sarga 069, Verse 020"}
{"quote": "anaraṇyāt pṛthur jajñe triśaṅkus tu pṛthoḥ sutaḥ triśaṅkor abhavat putro dhundhumāro mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 021"}
{"quote": "dhundhumārān mahātejā yuvanāśvo mahārathaḥ yuvanāśvasutaḥ śrīmān māndhātā pṛthivīpatiḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 022"}
{"quote": "māndhātus tu sutaḥ śrīmān susaṃdhir udapadyata susaṃdher api putrau dvau dhruvasaṃdhiḥ prasenajit", "category": "Epic, Ramayana", "book": "Ramayana", "position": "Kanda 1, Sarga 069, Verse 023"}
{"quote": "yaśasvī dhruvasaṃdhes tu bharato nāma nāmataḥ bharatāt tu mahātejā asito nāma jāyata", "category": "Epic, Ramayana", "book": "Ramayana", "position": "Kanda 1, Sarga 069, Verse 024"}
{"quote": "saha tena gareṇaiva jātaḥ sa sagaro 'bhavat sagarasyāsamañjas tu asamañjād athāṃśumān", "category": "Epic, Ramayana", "book": "Ramayana", "position": "Kanda 1, Sarga 069, Verse 025"}
{"quote": "dilīpo 'ṃśumataḥ putro dilīpasya bhagīrathaḥ bhagīrathāt kakutsthaś ca kakutsthasya raghus tathā", "category": "Epic, Ramayana", "book": "Ramayana", "position": "Kanda 1, Sarga 069, Verse 026"}
{"quote": "raghos tu putras tejasvī pravṛddhaḥ puruṣādakaḥ kalmāṣapādo hy abhavat tasmāj jātas tu śaṅkhaṇaḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 027"}
{"quote": "sudarśanaḥ śaṅkhaṇasya agnivarṇaḥ sudarśanāt śīghragas tv agnivarṇasya śīghragasya maruḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 028"}
{"quote": "maroḥ praśuśrukas tv āsīd ambarīṣaḥ praśuśrukāt ambarīṣasya putro 'bhūn nahuṣaḥ pṛthivīpatiḥ", "category": "Epic, Ramayana", "book": "Ramayana", "position": "Kanda 1, Sarga 069, Verse 029"}
{"quote": "nahuṣasya yayātis tu nābhāgas tu yayātijaḥ nābhāgasya babhūvāja ajād daśaratho 'bhavat tasmād daśarathāj jātau bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 1, Sarga 069, Verse 030"}
{"quote": "ādivaṃśaviśuddhānāṃ rājñāṃ paramadharmiṇām ikṣvākukulajātānāṃ vīrāṇāṃ satyavādinām", "category": "Epic, Ramayana", "book": "Ramayana", "position": "Kanda 1, Sarga 069, Verse 031"}
{"quote": "rāmalakṣmaṇayor arthe tvatsute varaye nṛpa sadṛśābhyāṃ naraśreṣṭha sadṛśe dātum arhasi", "category": "Epic, Ramayana", "book": "Ramayana", "position": "Kanda 1, Sarga 069, Verse 032"}
{"quote": "evaṃ bruvāṇaṃ janakaḥ pratyuvāca kṛtāñjaliḥ śrotum arhasi bhadraṃ te kulaṃ naḥ kīrtitaṃ param", "category": "Epic, Ramayana", "book": "Ramayana", "position": "Kanda 1, Sarga 070, Verse 001"}
{"quote": "pradāne hi muniśreṣṭha kulaṃ niravaśeṣataḥ vaktavyaṃ kulajātena tan nibodha mahāmune", "category": "Epic, Ramayana", "book": "Ramayana", "position": "Kanda 1, Sarga 070, Verse 002"}
{"quote": "rājābhūt triṣu lokeṣu viśrutaḥ svena karmaṇā nimiḥ paramadharmātmā sarvasattvavatāṃ varaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 003"}
{"quote": "tasya putro mithir nāma janako mithi putrakaḥ prathamo janako nāma janakād apy udāvasuḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 004"}
{"quote": "udāvasos tu dharmātmā jāto vai nandivardhanaḥ nandivardhana putras tu suketur nāma nāmataḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 005"}
{"quote": "suketor api dharmātmā devarāto mahābalaḥ devarātasya rājarṣer bṛhadratha iti śrutaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 006"}
{"quote": "bṛhadrathasya śūro 'bhūn mahāvīraḥ pratāpavān mahāvīrasya dhṛtimān sudhṛtiḥ satyavikramaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 007"}
{"quote": "sudhṛter api dharmātmā dhṛṣṭaketuḥ sudhārmikaḥ dhṛṣṭaketos tu rājarṣer haryaśva iti viśrutaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 008"}
{"quote": "haryaśvasya maruḥ putro maroḥ putraḥ pratīndhakaḥ pratīndhakasya dharmātmā rājā kīrtirathaḥ sutaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 009"}
{"quote": "putraḥ kīrtirathasyāpi devamīḍha iti smṛtaḥ devamīḍhasya vibudho vibudhasya mahīdhrakaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 010"}
{"quote": "mahīdhrakasuto rājā kīrtirāto mahābalaḥ kīrtirātasya rājarṣer mahāromā vyajāyata", "category": "Epic, Ramayana", "book": "Ramayana", "position": "Kanda 1, Sarga 070, Verse 011"}
{"quote": "mahāroṃṇas tu dharmātmā svarṇaromā vyajāyata svarṇaroṃṇas tu rājarṣer hrasvaromā vyajāyata", "category": "Epic, Ramayana", "book": "Ramayana", "position": "Kanda 1, Sarga 070, Verse 012"}
{"quote": "tasya putradvayaṃ jajñe dharmajñasya mahātmanaḥ jyeṣṭho 'ham anujo bhrātā mama vīraḥ kuśadhvajaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 013"}
{"quote": "māṃ tu jyeṣṭhaṃ pitā rājye so 'bhiṣicya narādhipaḥ kuśadhvajaṃ samāveśya bhāraṃ mayi vanaṃ gataḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 014"}
{"quote": "vṛddhe pitari svaryāte dharmeṇa dhuram āvaham bhrātaraṃ devasaṃkāśaṃ snehāt paśyan kuśadhvajam", "category": "Epic, Ramayana", "book": "Ramayana", "position": "Kanda 1, Sarga 070, Verse 015"}
{"quote": "kasya cit tv atha kālasya sāṃkāśyād agamat purāt sudhanvā vīryavān rājā mithilām avarodhakaḥ", "category": "Epic, Ramayana", "book": "Ramayana", "position": "Kanda 1, Sarga 070, Verse 016"}
{"quote": "sa ca me preṣayām āsa śaivaṃ dhanur anuttamam sītā kanyā ca padmākṣī mahyaṃ vai dīyatām iti", "category": "Epic, Ramayana", "book": "Ramayana", "position": "Kanda 1, Sarga 070, Verse 017"}
{"quote": "tasyāpradānād brahmarṣe yuddham āsīn mayā saha sa hato 'bhimukho rājā sudhanvā tu mayā raṇe", "category": "Epic, Ramayana", "book": "Ramayana", "position": "Kanda 1, Sarga 070, Verse 018"}
{"quote": "nihatya taṃ muniśreṣṭha sudhanvānaṃ narādhipam sāṃkāśye bhrātaraṃ śūram abhyaṣiñcaṃ kuśadhvajam", "category": "Epic, Ramayana", "book": "Ramayana", "position": "Kanda 1, Sarga 070, Verse 019"}
{"quote": "kanīyān eṣa me bhrātā ahaṃ jyeṣṭho mahāmune dadāmi paramaprīto vadhvau te munipuṃgava", "category": "Epic, Ramayana", "book": "Ramayana", "position": "Kanda 1, Sarga 070, Verse 020"}
{"quote": "sītāṃ rāmāya bhadraṃ te ūrmilāṃ lakṣmaṇāya ca vīryaśulkāṃ mama sutāṃ sītāṃ surasutopamām", "category": "Epic, Ramayana", "book": "Ramayana", "position": "Kanda 1, Sarga 070, Verse 021"}
{"quote": "dvitīyām ūrmilāṃ caiva trir vadāmi na saṃśayaḥ dadāmi paramaprīto vadhvau te raghunandana", "category": "Epic, Ramayana", "book": "Ramayana", "position": "Kanda 1, Sarga 070, Verse 022"}
{"quote": "rāmalakṣmaṇayo rājan godānaṃ kārayasva ha pitṛkāryaṃ ca bhadraṃ te tato vaivāhikaṃ kuru", "category": "Epic, Ramayana", "book": "Ramayana", "position": "Kanda 1, Sarga 070, Verse 023"}
{"quote": "maghā hy adya mahābāho tṛtīye divase prabho phalgunyām uttare rājaṃs tasmin vaivāhikaṃ kuru rāmalakṣmaṇayor arthe dānaṃ kāryaṃ sukhodayam", "category": "Epic, Ramayana", "book": "Ramayana", "position": "Kanda 1, Sarga 070, Verse 024"}
{"quote": "tam uktavantaṃ vaidehaṃ viśvāmitro mahāmuniḥ uvāca vacanaṃ vīraṃ vasiṣṭhasahito nṛpam", "category": "Epic, Ramayana", "book": "Ramayana", "position": "Kanda 1, Sarga 071, Verse 001"}
{"quote": "acintyāny aprameyāni kulāni narapuṃgava ikṣvākūṇāṃ videhānāṃ naiṣāṃ tulyo 'sti kaś cana", "category": "Epic, Ramayana", "book": "Ramayana", "position": "Kanda 1, Sarga 071, Verse 002"}
{"quote": "sadṛśo dharmasaṃbandhaḥ sadṛśo rūpasaṃpadā rāmalakṣmaṇayo rājan sītā cormilayā saha", "category": "Epic, Ramayana", "book": "Ramayana", "position": "Kanda 1, Sarga 071, Verse 003"}
{"quote": "vaktavyaṃ ca naraśreṣṭha śrūyatāṃ vacanaṃ mama", "category": "Epic, Ramayana", "book": "Ramayana", "position": "Kanda 1, Sarga 071, Verse 004"}
{"quote": "bhrātā yavīyān dharmajña eṣa rājā kuśadhvajaḥ asya dharmātmano rājan rūpeṇāpratimaṃ bhuvi sutādvayaṃ naraśreṣṭha patnyarthaṃ varayāmahe", "category": "Epic, Ramayana", "book": "Ramayana", "position": "Kanda 1, Sarga 071, Verse 005"}
{"quote": "bharatasya kumārasya śatrughnasya ca dhīmataḥ varayema sute rājaṃs tayor arthe mahātmanoḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 006"}
{"quote": "putrā daśarathasyeme rūpayauvanaśālinaḥ lokapālopamāḥ sarve devatulyaparākramāḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 007"}
{"quote": "ubhayor api rājendra saṃbandhenānubadhyatām ikṣvākukulam avyagraṃ bhavataḥ puṇyakarmaṇaḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 008"}
{"quote": "viśvāmitravacaḥ śrutvā vasiṣṭhasya mate tadā janakaḥ prāñjalir vākyam uvāca munipuṃgavau", "category": "Epic, Ramayana", "book": "Ramayana", "position": "Kanda 1, Sarga 071, Verse 009"}
{"quote": "sadṛśaṃ kulasaṃbandhaṃ yad ājñāpayathaḥ svayam evaṃ bhavatu bhadraṃ vaḥ kuśadhvajasute ime patnyau bhajetāṃ sahitau śatrughnabharatāv ubhau", "category": "Epic, Ramayana", "book": "Ramayana", "position": "Kanda 1, Sarga 071, Verse 010"}
{"quote": "ekāhnā rājaputrīṇāṃ catasṛṇāṃ mahāmune pāṇīn gṛhṇantu catvāro rājaputrā mahābalāḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 011"}
{"quote": "uttare divase brahman phalgunībhyāṃ manīṣiṇaḥ vaivāhikaṃ praśaṃsanti bhago yatra prajāpatiḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 012"}
{"quote": "evam uktvā vacaḥ saumyaṃ pratyutthāya kṛtāñjaliḥ ubhau munivarau rājā janako vākyam abravīt", "category": "Epic, Ramayana", "book": "Ramayana", "position": "Kanda 1, Sarga 071, Verse 013"}
{"quote": "paro dharmaḥ kṛto mahyaṃ śiṣyo 'smi bhavatoḥ sadā imāny āsanamukhyāni āsetāṃ munipuṃgavau", "category": "Epic, Ramayana", "book": "Ramayana", "position": "Kanda 1, Sarga 071, Verse 014"}
{"quote": "yathā daśarathasyeyaṃ tathāyodhyā purī mama prabhutve nāsit saṃdeho yathārhaṃ kartum arhathaḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 015"}
{"quote": "tathā bruvati vaidehe janake raghunandanaḥ rājā daśaratho hṛṣṭaḥ pratyuvāca mahīpatim", "category": "Epic, Ramayana", "book": "Ramayana", "position": "Kanda 1, Sarga 071, Verse 016"}
{"quote": "yuvām asaṃkhyeya guṇau bhrātarau mithileśvarau ṛṣayo rājasaṃghāś ca bhavadbhyām abhipūjitāḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 017"}
{"quote": "svasti prāpnuhi bhadraṃ te gamiṣyāmi svam ālayam śrāddhakarmāṇi sarvāṇi vidhāsya iti cābravīt", "category": "Epic, Ramayana", "book": "Ramayana", "position": "Kanda 1, Sarga 071, Verse 018"}
{"quote": "tam āpṛṣṭvā narapatiṃ rājā daśarathas tadā munīndrau tau puraskṛtya jagāmāśu mahāyaśāḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 019"}
{"quote": "sa gatvā nilayaṃ rājā śrāddhaṃ kṛtvā vidhānataḥ prabhāte kālyam utthāya cakre godānam uttamam", "category": "Epic, Ramayana", "book": "Ramayana", "position": "Kanda 1, Sarga 071, Verse 020"}
{"quote": "gavāṃ śatasahasrāṇi brāhmaṇebhyo narādhipaḥ ekaikaśo dadau rājā putrān uddhiśya dharmataḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 021"}
{"quote": "suvarṇaśṛṅgāḥ saṃpannāḥ savatsāḥ kāṃsyadohanāḥ gavāṃ śatasahasrāṇi catvāri puruṣarṣabhaḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 022"}
{"quote": "vittam anyac ca subahu dvijebhyo raghunandanaḥ dadau godānam uddiśya putrāṇāṃ putravatsalaḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 023"}
{"quote": "sa sutaiḥ kṛtagodānair vṛtaś ca nṛpatis tadā lokapālair ivābhāti vṛtaḥ saumyaḥ prajāpatiḥ", "category": "Epic, Ramayana", "book": "Ramayana", "position": "Kanda 1, Sarga 071, Verse 024"}
{"quote": "yasmiṃs tu divase rājā cakre godānam uttamam tasmiṃs tu divase śūro yudhājit samupeyivān", "category": "Epic, Ramayana", "book": "Ramayana", "position": "Kanda 1, Sarga 072, Verse 001"}
{"quote": "putraḥ kekayarājasya sākṣād bharatamātulaḥ dṛṣṭvā pṛṣṭvā ca kuśalaṃ rājānam idam abravīt", "category": "Epic, Ramayana", "book": "Ramayana", "position": "Kanda 1, Sarga 072, Verse 002"}
{"quote": "kekayādhipatī rājā snehāt kuśalam abravīt yeṣāṃ kuśalakāmo 'si teṣāṃ saṃpraty anāmayam", "category": "Epic, Ramayana", "book": "Ramayana", "position": "Kanda 1, Sarga 072, Verse 003"}
{"quote": "svasrīyaṃ mama rājendra draṣṭukāmo mahīpate tadartham upayāto 'ham ayodhyāṃ raghunandana", "category": "Epic, Ramayana", "book": "Ramayana", "position": "Kanda 1, Sarga 072, Verse 004"}
{"quote": "śrutvā tv aham ayodhyāyāṃ vivāhārthaṃ tavātmajān mithilām upayātās tu tvayā saha mahīpate tvarayābhyupayāto 'haṃ draṣṭukāmaḥ svasuḥ sutam", "category": "Epic, Ramayana", "book": "Ramayana", "position": "Kanda 1, Sarga 072, Verse 005"}
{"quote": "atha rājā daśarathaḥ priyātithim upasthima dṛṣṭvā paramasatkāraiḥ pūjārhaṃ samapūjayat", "category": "Epic, Ramayana", "book": "Ramayana", "position": "Kanda 1, Sarga 072, Verse 006"}
{"quote": "tatas tām uṣito rātriṃ saha putrair mahātmabhiḥ ṛṣīṃs tadā puraskṛtya yajñavāṭam upāgamat", "category": "Epic, Ramayana", "book": "Ramayana", "position": "Kanda 1, Sarga 072, Verse 007"}
{"quote": "yukte muhūrte vijaye sarvābharaṇabhūṣitaiḥ bhrātṛbhiḥ sahito rāmaḥ kṛtakautukamaṅgalaḥ vasiṣṭhaṃ purataḥ kṛtvā maharṣīn aparān api", "category": "Epic, Ramayana", "book": "Ramayana", "position": "Kanda 1, Sarga 072, Verse 008"}
{"quote": "vasiṣṭho bhagavān etya vaideham idam abravīt", "category": "Epic, Ramayana", "book": "Ramayana", "position": "Kanda 1, Sarga 072, Verse 009"}
{"quote": "rājā daśaratho rājan kṛtakautukamaṅgalaiḥ putrair naravaraśreṣṭha dātāram abhikāṅkṣate", "category": "Epic, Ramayana", "book": "Ramayana", "position": "Kanda 1, Sarga 072, Verse 010"}
{"quote": "dātṛpratigrahītṛbhyāṃ sarvārthāḥ prabhavanti hi svadharmaṃ pratipadyasva kṛtvā vaivāhyam uttamam", "category": "Epic, Ramayana", "book": "Ramayana", "position": "Kanda 1, Sarga 072, Verse 011"}
{"quote": "ity uktaḥ paramodāro vasiṣṭhena mahātmanā pratyuvāca mahātejā vākyaṃ paramadharmavit", "category": "Epic, Ramayana", "book": "Ramayana", "position": "Kanda 1, Sarga 072, Verse 012"}
{"quote": "kaḥ sthitaḥ pratihāro me kasyājñā saṃpratīkṣyate svagṛhe ko vicāro 'sti yathā rājyam idaṃ tava", "category": "Epic, Ramayana", "book": "Ramayana", "position": "Kanda 1, Sarga 072, Verse 013"}
{"quote": "kṛtakautukasarvasvā vedimūlam upāgatāḥ mama kanyā muniśreṣṭha dīptā vahner ivārciṣaḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 014"}
{"quote": "sajjo 'haṃ tvatpratīkṣo 'smi vedyām asyāṃ pratiṣṭhitaḥ avighnaṃ kurutāṃ rājā kimarthaṃ hi vilambyate", "category": "Epic, Ramayana", "book": "Ramayana", "position": "Kanda 1, Sarga 072, Verse 015"}
{"quote": "tadvākyaṃ janakenoktaṃ śrutvā daśarathas tadā praveśayām āsa sutān sarvān ṛṣigaṇān api", "category": "Epic, Ramayana", "book": "Ramayana", "position": "Kanda 1, Sarga 072, Verse 016"}
{"quote": "abravīj janako rājā kausalyānandavardhanam iyaṃ sītā mama sutā sahadharmacarī tava pratīccha caināṃ bhadraṃ te pāṇiṃ gṛhṇīṣva pāṇinā", "category": "Epic, Ramayana", "book": "Ramayana", "position": "Kanda 1, Sarga 072, Verse 017"}
{"quote": "lakṣmaṇāgaccha bhadraṃ te ūrmilām udyatāṃ mayā pratīccha pāṇiṃ gṛhṇīṣva mā bhūt kālasya paryayaḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 018"}
{"quote": "tam evam uktvā janako bharataṃ cābhyabhāṣata gṛhāṇa pāṇiṃ māṇḍavyāḥ pāṇinā raghunandana", "category": "Epic, Ramayana", "book": "Ramayana", "position": "Kanda 1, Sarga 072, Verse 019"}
{"quote": "śatrughnaṃ cāpi dharmātmā abravīj janakeśvaraḥ śrutakīrtyā mahābāho pāṇiṃ gṛhṇīṣva pāṇinā", "category": "Epic, Ramayana", "book": "Ramayana", "position": "Kanda 1, Sarga 072, Verse 020"}
{"quote": "sarve bhavantaḥ saṃyāś ca sarve sucaritavratāḥ patnībhiḥ santu kākutsthā mā bhūt kālasya paryayaḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 021"}
{"quote": "janakasya vacaḥ śrutvā pāṇīn pāṇibhir aspṛśan catvāras te catasṛṇāṃ vasiṣṭhasya mate sthitāḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 022"}
{"quote": "agniṃ pradakṣiṇaṃ kṛtvā vediṃ rājānam eva ca ṛṣīṃś caiva mahātmānaḥ saha bhāryā raghūttamāḥ yathoktena tathā cakrur vivāhaṃ vidhipūrvakam", "category": "Epic, Ramayana", "book": "Ramayana", "position": "Kanda 1, Sarga 072, Verse 023"}
{"quote": "puṣpavṛṣṭir mahaty āsīd antarikṣāt subhāsvarā divyadundubhinirghoṣair gītavāditranisvanaiḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 024"}
{"quote": "nanṛtuś cāpsaraḥsaṃghā gandharvāś ca jaguḥ kalam vivāhe raghumukhyānāṃ tad adbhutam ivābhavat", "category": "Epic, Ramayana", "book": "Ramayana", "position": "Kanda 1, Sarga 072, Verse 025"}
{"quote": "īdṛśe vartamāne tu tūryodghuṣṭaninādite trir agniṃ te parikramya ūhur bhāryā mahaujasaḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 026"}
{"quote": "athopakāryāṃ jagmus te sadārā raghunandanaḥ rājāpy anuyayau paśyan sarṣisaṃghaḥ sabāndhavaḥ", "category": "Epic, Ramayana", "book": "Ramayana", "position": "Kanda 1, Sarga 072, Verse 027"}
{"quote": "atha rātryāṃ vyatītāyāṃ viśvāmitro mahāmuniḥ āpṛcchya tau ca rājānau jagāmottaraparvatam", "category": "Epic, Ramayana", "book": "Ramayana", "position": "Kanda 1, Sarga 073, Verse 001"}
{"quote": "viśvāmitro gate rājā vaidehaṃ mithilādhipam āpṛcchyātha jagāmāśu rājā daśarathaḥ purīm", "category": "Epic, Ramayana", "book": "Ramayana", "position": "Kanda 1, Sarga 073, Verse 002"}
{"quote": "atha rājā videhānāṃ dadau kanyādhanaṃ bahu gavāṃ śatasahasrāṇi bahūni mithileśvaraḥ", "category": "Epic, Ramayana", "book": "Ramayana", "position": "Kanda 1, Sarga 073, Verse 003"}
{"quote": "kambalānāṃ ca mukhyānāṃ kṣaumakoṭyambarāṇi ca hastyaśvarathapādātaṃ divyarūpaṃ svalaṃkṛtam", "category": "Epic, Ramayana", "book": "Ramayana", "position": "Kanda 1, Sarga 073, Verse 004"}
{"quote": "dadau kanyā pitā tāsāṃ dāsīdāsam anuttamam hiraṇyasya suvarṇasya muktānāṃ vidrumasya ca", "category": "Epic, Ramayana", "book": "Ramayana", "position": "Kanda 1, Sarga 073, Verse 005"}
{"quote": "dadau paramasaṃhṛṣṭaḥ kanyādhanam anuttamam dattvā bahudhanaṃ rājā samanujñāpya pārthivam", "category": "Epic, Ramayana", "book": "Ramayana", "position": "Kanda 1, Sarga 073, Verse 006"}
{"quote": "praviveśa svanilayaṃ mithilāṃ mithileśvaraḥ rājāpy ayodhyādhipatiḥ saha putrair mahātmabhiḥ", "category": "Epic, Ramayana", "book": "Ramayana", "position": "Kanda 1, Sarga 073, Verse 007"}
{"quote": "ṛṣīn sarvān puraskṛtya jagāma sabalānugaḥ gacchantaṃ tu naravyāghraṃ sarṣisaṃghaṃ sarāghavam", "category": "Epic, Ramayana", "book": "Ramayana", "position": "Kanda 1, Sarga 073, Verse 008"}
{"quote": "ghorāḥ sma pakṣiṇo vāco vyāharanti tatas tataḥ bhaumāś caiva mṛgāḥ sarve gacchanti sma pradakṣiṇam", "category": "Epic, Ramayana", "book": "Ramayana", "position": "Kanda 1, Sarga 073, Verse 009"}
{"quote": "tān dṛṣṭvā rājaśārdūlo vasiṣṭhaṃ paryapṛcchata asaumyāḥ pakṣiṇo ghorā mṛgāś cāpi pradakṣiṇāḥ kim idaṃ hṛdayotkampi mano mama viṣīdati", "category": "Epic, Ramayana", "book": "Ramayana", "position": "Kanda 1, Sarga 073, Verse 010"}
{"quote": "rājño daśarathasyaitac chrutvā vākyaṃ mahān ṛṣiḥ uvāca madhurāṃ vāṇīṃ śrūyatām asya yat phalam", "category": "Epic, Ramayana", "book": "Ramayana", "position": "Kanda 1, Sarga 073, Verse 011"}
{"quote": "upasthitaṃ bhayaṃ ghoraṃ divyaṃ pakṣimukhāc cyutam mṛgāḥ praśamayanty ete saṃtāpas tyajyatām ayam", "category": "Epic, Ramayana", "book": "Ramayana", "position": "Kanda 1, Sarga 073, Verse 012"}
{"quote": "teṣāṃ saṃvadatāṃ tatra vāyuḥ prādur babhūva ha kampayan medinīṃ sarvāṃ pātayaṃś ca drumāñ śubhān", "category": "Epic, Ramayana", "book": "Ramayana", "position": "Kanda 1, Sarga 073, Verse 013"}
{"quote": "tamasā saṃvṛtaḥ sūryaḥ sarvā na prababhur diśaḥ bhasmanā cāvṛtaṃ sarvaṃ saṃmūḍham iva tad balam", "category": "Epic, Ramayana", "book": "Ramayana", "position": "Kanda 1, Sarga 073, Verse 014"}
{"quote": "vasiṣṭha ṛṣayaś cānye rājā ca sasutas tadā sasaṃjñā iva tatrāsan sarvam anyad vicetanam", "category": "Epic, Ramayana", "book": "Ramayana", "position": "Kanda 1, Sarga 073, Verse 015"}
{"quote": "tasmiṃs tamasi ghore tu bhasmacchanneva sā camūḥ dadarśa bhīmasaṃkāśaṃ jaṭāmaṇḍaladhāriṇam", "category": "Epic, Ramayana", "book": "Ramayana", "position": "Kanda 1, Sarga 073, Verse 016"}
{"quote": "kailāsam iva durdharṣaṃ kālāgnim iva duḥsaham jvalantam iva tejobhir durnirīkṣyaṃ pṛthagjanaiḥ", "category": "Epic, Ramayana", "book": "Ramayana", "position": "Kanda 1, Sarga 073, Verse 017"}
{"quote": "skandhe cāsajya paraśuṃ dhanur vidyudgaṇopamam pragṛhya śaramukhyaṃ ca tripuraghnaṃ yathā haram", "category": "Epic, Ramayana", "book": "Ramayana", "position": "Kanda 1, Sarga 073, Verse 018"}
{"quote": "taṃ dṛṣṭvā bhīmasaṃkāśaṃ jvalantam iva pāvakam vasiṣṭhapramukhā viprā japahomaparāyaṇāḥ saṃgatā munayaḥ sarve saṃjajalpur atho mithaḥ", "category": "Epic, Ramayana", "book": "Ramayana", "position": "Kanda 1, Sarga 073, Verse 019"}
{"quote": "kaccit pitṛvadhāmarṣī kṣatraṃ notsādayiṣyati pūrvaṃ kṣatravadhaṃ kṛtvā gatamanyur gatajvaraḥ kṣatrasyotsādanaṃ bhūyo na khalv asya cikīrṣitam", "category": "Epic, Ramayana", "book": "Ramayana", "position": "Kanda 1, Sarga 073, Verse 020"}
{"quote": "evam uktvārghyam ādāya bhārgavaṃ bhīmadarśanam ṛṣayo rāma rāmeti madhurāṃ vācam abruvan", "category": "Epic, Ramayana", "book": "Ramayana", "position": "Kanda 1, Sarga 073, Verse 021"}
{"quote": "pratigṛhya tu tāṃ pūjām ṛṣidattāṃ pratāpavān rāmaṃ dāśarathiṃ rāmo jāmadagnyo 'bhyabhāṣata", "category": "Epic, Ramayana", "book": "Ramayana", "position": "Kanda 1, Sarga 073, Verse 022"}
{"quote": "rāma dāśarathe vīra vīryaṃ te śrūyate 'dhutam dhanuṣo bhedanaṃ caiva nikhilena mayā śrutam", "category": "Epic, Ramayana", "book": "Ramayana", "position": "Kanda 1, Sarga 074, Verse 001"}
{"quote": "tad adbhutam acintyaṃ ca bhedanaṃ dhanuṣas tvayā tac chrutvāham anuprāpto dhanur gṛhyāparaṃ śubham", "category": "Epic, Ramayana", "book": "Ramayana", "position": "Kanda 1, Sarga 074, Verse 002"}
{"quote": "tad idaṃ ghorasaṃkāśaṃ jāmadagnyaṃ mahad dhanuḥ pūrayasva śareṇaiva svabalaṃ darśayasva ca", "category": "Epic, Ramayana", "book": "Ramayana", "position": "Kanda 1, Sarga 074, Verse 003"}
{"quote": "tad ahaṃ te balaṃ dṛṣṭvā dhanuṣo 'sya prapūraṇe dvandvayuddhaṃ pradāsyāmi vīryaślāghyam idaṃ tava", "category": "Epic, Ramayana", "book": "Ramayana", "position": "Kanda 1, Sarga 074, Verse 004"}
{"quote": "tasya tad vacanaṃ śrutvā rājā daśarathas tadā viṣaṇṇavadano dīnaḥ prāñjalir vākyam abravīt", "category": "Epic, Ramayana", "book": "Ramayana", "position": "Kanda 1, Sarga 074, Verse 005"}
{"quote": "kṣatraroṣāt praśāntas tvaṃ brāhmaṇasya mahāyaśāḥ bālānāṃ mama putrāṇām abhayaṃ dātum arhasi", "category": "Epic, Ramayana", "book": "Ramayana", "position": "Kanda 1, Sarga 074, Verse 006"}
{"quote": "bhārgavāṇāṃ kule jātaḥ svādhyāyavrataśālinām sahasrākṣe pratijñāya śastraṃ nikṣiptavān asi", "category": "Epic, Ramayana", "book": "Ramayana", "position": "Kanda 1, Sarga 074, Verse 007"}
{"quote": "sa tvaṃ dharmaparo bhūtvā kāśyapāya vasuṃdharām dattvā vanam upāgamya mahendrakṛtaketanaḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 008"}
{"quote": "mama sarvavināśāya saṃprāptas tvaṃ mahāmune na caikasmin hate rāme sarve jīvāmahe vayam", "category": "Epic, Ramayana", "book": "Ramayana", "position": "Kanda 1, Sarga 074, Verse 009"}
{"quote": "bruvaty evaṃ daśarathe jāmadagnyaḥ pratāpavān anādṛtyaiva tad vākyaṃ rāmam evābhyabhāṣata", "category": "Epic, Ramayana", "book": "Ramayana", "position": "Kanda 1, Sarga 074, Verse 010"}
{"quote": "ime dve dhanuṣī śreṣṭhe divye lokābhiviśrute dṛḍhe balavatī mukhye sukṛte viśvakarmaṇā", "category": "Epic, Ramayana", "book": "Ramayana", "position": "Kanda 1, Sarga 074, Verse 011"}
{"quote": "atisṛṣṭaṃ surair ekaṃ tryambakāya yuyutsave tripuraghnaṃ naraśreṣṭha bhagnaṃ kākutstha yat tvayā", "category": "Epic, Ramayana", "book": "Ramayana", "position": "Kanda 1, Sarga 074, Verse 012"}
{"quote": "idaṃ dvitīyaṃ durdharṣaṃ viṣṇor dattaṃ surottamaiḥ samānasāraṃ kākutstha raudreṇa dhanuṣā tv idam", "category": "Epic, Ramayana", "book": "Ramayana", "position": "Kanda 1, Sarga 074, Verse 013"}
{"quote": "tadā tu devatāḥ sarvāḥ pṛcchanti sma pitāmaham śitikaṇṭhasya viṣṇoś ca balābalanirīkṣayā", "category": "Epic, Ramayana", "book": "Ramayana", "position": "Kanda 1, Sarga 074, Verse 014"}
{"quote": "abhiprāyaṃ tu vijñāya devatānāṃ pitāmahaḥ virodhaṃ janayām āsa tayoḥ satyavatāṃ varaḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 015"}
{"quote": "virodhe ca mahad yuddham abhavad romaharṣaṇam śitikaṇṭhasya viṣṇoś ca parasparajayaiṣiṇoḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 016"}
{"quote": "tadā taj jṛmbhitaṃ śaivaṃ dhanur bhīmaparākramam huṃkāreṇa mahādevaḥ stambhito 'tha trilocanaḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 017"}
{"quote": "devais tadā samāgamya sarṣisaṃghaiḥ sacāraṇaiḥ yācitau praśamaṃ tatra jagmatus tau surottamau", "category": "Epic, Ramayana", "book": "Ramayana", "position": "Kanda 1, Sarga 074, Verse 018"}
{"quote": "jṛmbhitaṃ tad dhanur dṛṣṭvā śaivaṃ viṣṇuparākramaiḥ adhikaṃ menire viṣṇuṃ devāḥ sarṣigaṇās tadā", "category": "Epic, Ramayana", "book": "Ramayana", "position": "Kanda 1, Sarga 074, Verse 019"}
{"quote": "dhanū rudras tu saṃkruddho videheṣu mahāyaśāḥ devarātasya rājarṣer dadau haste sasāyakam", "category": "Epic, Ramayana", "book": "Ramayana", "position": "Kanda 1, Sarga 074, Verse 020"}
{"quote": "idaṃ ca viṣṇavaṃ rāma dhanuḥ parapuraṃjayam ṛcīke bhārgave prādād viṣṇuḥ sa nyāsam uttamam", "category": "Epic, Ramayana", "book": "Ramayana", "position": "Kanda 1, Sarga 074, Verse 021"}
{"quote": "ṛcīkas tu mahātejāḥ putrasyāpratikarmaṇaḥ pitur mama dadau divyaṃ jamadagner mahātmanaḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 022"}
{"quote": "nyastaśastre pitari me tapobalasamanvite arjuno vidadhe mṛtyuṃ prākṛtāṃ buddhim āsthitaḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 023"}
{"quote": "vadham apratirūpaṃ tu pituḥ śrutvā sudāruṇam kṣatram utsādayaṃ roṣāj jātaṃ jātam anekaśaḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 024"}
{"quote": "pṛthivīṃ cākhilāṃ prāpya kāśyapāya mahātmane yajñasyānte tadā rāma dakṣiṇāṃ puṇyakarmaṇe", "category": "Epic, Ramayana", "book": "Ramayana", "position": "Kanda 1, Sarga 074, Verse 025"}
{"quote": "dattvā mahendranilayas tapobalasamanvitaḥ śrutavān dhanuṣo bhedaṃ tato 'haṃ drutam āgataḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 026"}
{"quote": "tad idaṃ vaiṣṇavaṃ rāma pitṛpaitāmahaṃ mahat kṣatradharmaṃ puraskṛtya gṛhṇīṣva dhanuruttamam", "category": "Epic, Ramayana", "book": "Ramayana", "position": "Kanda 1, Sarga 074, Verse 027"}
{"quote": "yojayasva dhanuḥ śreṣṭhe śaraṃ parapuraṃjayam yadi śaknoṣi kākutstha dvandvaṃ dāsyāmi te tataḥ", "category": "Epic, Ramayana", "book": "Ramayana", "position": "Kanda 1, Sarga 074, Verse 028"}
{"quote": "śrutvā taj jāmadagnyasya vākyaṃ dāśarathis tadā gauravād yantritakathaḥ pitū rāmam athābravīt", "category": "Epic, Ramayana", "book": "Ramayana", "position": "Kanda 1, Sarga 075, Verse 001"}
{"quote": "śrutavān asmi yat karma kṛtavān asi bhārgava anurundhyāmahe brahman pitur ānṛṇyam āsthitaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 002"}
{"quote": "vīryahīnam ivāśaktaṃ kṣatradharmeṇa bhārgava avajānāmi me tejaḥ paśya me 'dya parākramam", "category": "Epic, Ramayana", "book": "Ramayana", "position": "Kanda 1, Sarga 075, Verse 003"}
{"quote": "ity uktvā rāghavaḥ kruddho bhārgavasya varāyudham śaraṃ ca pratisaṃgṛhya hastāl laghuparākramaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 004"}
{"quote": "āropya sa dhanū rāmaḥ śaraṃ sajyaṃ cakāra ha jāmadagnyaṃ tato rāmaṃ rāmaḥ kruddho 'bravīd vacaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 005"}
{"quote": "brāhmaṇo 'sīti pūjyo me viśvāmitrakṛtena ca tasmāc chakto na te rāma moktuṃ prāṇaharaṃ śaram", "category": "Epic, Ramayana", "book": "Ramayana", "position": "Kanda 1, Sarga 075, Verse 006"}
{"quote": "imāṃ vā tvadgatiṃ rāma tapobalasamārjitān lokān apratimān vāpi haniṣyāmi yad icchasi", "category": "Epic, Ramayana", "book": "Ramayana", "position": "Kanda 1, Sarga 075, Verse 007"}
{"quote": "na hy ayaṃ vaiṣṇavo divyaḥ śaraḥ parapuraṃjayaḥ moghaḥ patati vīryeṇa baladarpavināśanaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 008"}
{"quote": "varāyudhadharaṃ rāma draṣṭuṃ sarṣigaṇāḥ surāḥ pitāmahaṃ puraskṛtya sametās tatra saṃghaśaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 009"}
{"quote": "gandharvāpsarasaś caiva siddhacāraṇakiṃnarāḥ yakṣarākṣasanāgāś ca tad draṣṭuṃ mahad adbhutam", "category": "Epic, Ramayana", "book": "Ramayana", "position": "Kanda 1, Sarga 075, Verse 010"}
{"quote": "jaḍīkṛte tadā loke rāme varadhanurdhare nirvīryo jāmadagnyo 'sau ramo rāmam udaikṣata", "category": "Epic, Ramayana", "book": "Ramayana", "position": "Kanda 1, Sarga 075, Verse 011"}
{"quote": "tejobhir hatavīryatvāj jāmadagnyo jaḍīkṛtaḥ rāmaṃ kamala patrākṣaṃ mandaṃ mandam uvāca ha", "category": "Epic, Ramayana", "book": "Ramayana", "position": "Kanda 1, Sarga 075, Verse 012"}
{"quote": "kāśyapāya mayā dattā yadā pūrvaṃ vasuṃdharā viṣaye me na vastavyam iti māṃ kāśyapo 'bravīt", "category": "Epic, Ramayana", "book": "Ramayana", "position": "Kanda 1, Sarga 075, Verse 013"}
{"quote": "so 'haṃ guruvacaḥ kurvan pṛthivyāṃ na vase niśām iti pratijñā kākutstha kṛtā vai kāśyapasya ha", "category": "Epic, Ramayana", "book": "Ramayana", "position": "Kanda 1, Sarga 075, Verse 014"}
{"quote": "tad imāṃ tvaṃ gatiṃ vīra hantuṃ nārhasi rāghava manojavaṃ gamiṣyāmi mahendraṃ parvatottamam", "category": "Epic, Ramayana", "book": "Ramayana", "position": "Kanda 1, Sarga 075, Verse 015"}
{"quote": "lokās tv apratimā rāma nirjitās tapasā mayā jahi tāñ śaramukhyena mā bhūt kālasya paryayaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 016"}
{"quote": "akṣayyaṃ madhuhantāraṃ jānāmi tvāṃ sureśvaram dhanuṣo 'sya parāmarśāt svasti te 'stu paraṃtapa", "category": "Epic, Ramayana", "book": "Ramayana", "position": "Kanda 1, Sarga 075, Verse 017"}
{"quote": "ete suragaṇāḥ sarve nirīkṣante samāgatāḥ tvām apratimakarmāṇam apratidvandvam āhave", "category": "Epic, Ramayana", "book": "Ramayana", "position": "Kanda 1, Sarga 075, Verse 018"}
{"quote": "na ceyaṃ mama kākutstha vrīḍā bhavitum arhati tvayā trailokyanāthena yad ahaṃ vimukhīkṛtaḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 019"}
{"quote": "śaram apratimaṃ rāma moktum arhasi suvrata śaramokṣe gamiṣyāmi mahendraṃ parvatottamam", "category": "Epic, Ramayana", "book": "Ramayana", "position": "Kanda 1, Sarga 075, Verse 020"}
{"quote": "tathā bruvati rāme tu jāmadagnye pratāpavān rāmo dāśarathiḥ śrīmāṃś cikṣepa śaram uttamam", "category": "Epic, Ramayana", "book": "Ramayana", "position": "Kanda 1, Sarga 075, Verse 021"}
{"quote": "tato vitimirāḥ sarvā diśā copadiśas tathā surāḥ sarṣigaṇā rāmaṃ praśaśaṃsur udāyudham", "category": "Epic, Ramayana", "book": "Ramayana", "position": "Kanda 1, Sarga 075, Verse 022"}
{"quote": "rāmaṃ dāśarathiṃ rāmo jāmadagnyaḥ praśasya ca tataḥ pradakṣiṇīkṛtya jagāmātmagatiṃ prabhuḥ", "category": "Epic, Ramayana", "book": "Ramayana", "position": "Kanda 1, Sarga 075, Verse 023"}
{"quote": "gate rāme praśāntātmā rāmo dāśarathir dhanuḥ varuṇāyāprameyāya dadau haste sasāyakam", "category": "Epic, Ramayana", "book": "Ramayana", "position": "Kanda 1, Sarga 076, Verse 001"}
{"quote": "abhivādya tato rāmo vasiṣṭha pramukhān ṛṣīn pitaraṃ vihvalaṃ dṛṣṭvā provāca raghunandanaḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 002"}
{"quote": "jāmadagnyo gato rāmaḥ prayātu caturaṅgiṇī ayodhyābhimukhī senā tvayā nāthena pālitā", "category": "Epic, Ramayana", "book": "Ramayana", "position": "Kanda 1, Sarga 076, Verse 003"}
{"quote": "rāmasya vacanaṃ śrutvā rājā daśarathaḥ sutam bāhubhyāṃ saṃpariṣvajya mūrdhni cāghrāya rāghavam", "category": "Epic, Ramayana", "book": "Ramayana", "position": "Kanda 1, Sarga 076, Verse 004"}
{"quote": "gato rāma iti śrutvā hṛṣṭaḥ pramudito nṛpaḥ codayām āsa tāṃ senāṃ jagāmāśu tataḥ purīm", "category": "Epic, Ramayana", "book": "Ramayana", "position": "Kanda 1, Sarga 076, Verse 005"}
{"quote": "patākādhvajinīṃ ramyāṃ tūryodghuṣṭanināditām siktarājapathāṃ ramyāṃ prakīrṇakusumotkarām", "category": "Epic, Ramayana", "book": "Ramayana", "position": "Kanda 1, Sarga 076, Verse 006"}
{"quote": "rājapraveśasumukhaiḥ paurair maṅgalavādibhiḥ saṃpūrṇāṃ prāviśad rājā janaughaiḥ samalaṃkṛtām", "category": "Epic, Ramayana", "book": "Ramayana", "position": "Kanda 1, Sarga 076, Verse 007"}
{"quote": "kausalyā ca sumitrā ca kaikeyī ca sumadhyamā vadhūpratigrahe yuktā yāś cānyā rājayoṣitaḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 008"}
{"quote": "tataḥ sītāṃ mahābhāgām ūrmilāṃ ca yaśasvinīm kuśadhvajasute cobhe jagṛhur nṛpapatnayaḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 009"}
{"quote": "maṅgalālāpanaiś caiva śobhitāḥ kṣaumavāsasaḥ devatāyatanāny āśu sarvās tāḥ pratyapūjayan", "category": "Epic, Ramayana", "book": "Ramayana", "position": "Kanda 1, Sarga 076, Verse 010"}
{"quote": "abhivādyābhivādyāṃś ca sarvā rājasutās tadā remire muditāḥ sarvā bhartṛbhiḥ sahitā rahaḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 011"}
{"quote": "kṛtadārāḥ kṛtāstrāś ca sadhanāḥ sasuhṛjjanāḥ śuśrūṣamāṇāḥ pitaraṃ vartayanti nararṣabhāḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 012"}
{"quote": "teṣām atiyaśā loke rāmaḥ satyaparākramaḥ svayambhūr iva bhūtānāṃ babhūva guṇavattaraḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 013"}
{"quote": "rāmas tu sītayā sārdhaṃ vijahāra bahūn ṛtūn manasvī tadgatas tasyā nityaṃ hṛdi samarpitaḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 014"}
{"quote": "priyā tu sītā rāmasya dārāḥ pitṛkṛtā iti guṇād rūpaguṇāc cāpi prītir bhūyo vyavardhata", "category": "Epic, Ramayana", "book": "Ramayana", "position": "Kanda 1, Sarga 076, Verse 015"}
{"quote": "tasyāś ca bhartā dviguṇaṃ hṛdaye parivartate antarjātam api vyaktam ākhyāti hṛdayaṃ hṛdā", "category": "Epic, Ramayana", "book": "Ramayana", "position": "Kanda 1, Sarga 076, Verse 016"}
{"quote": "tasya bhūyo viśeṣeṇa maithilī janakātmajā devatābhiḥ samā rūpe sītā śrīr iva rūpiṇī", "category": "Epic, Ramayana", "book": "Ramayana", "position": "Kanda 1, Sarga 076, Verse 017"}
{"quote": "tayā sa rājarṣisuto 'bhirāmayā sameyivān uttamarājakanyayā atīva rāmaḥ śuśubhe 'tikāmayā vibhuḥ śriyā viṣṇur ivāmareśvaraḥ", "category": "Epic, Ramayana", "book": "Ramayana", "position": "Kanda 1, Sarga 076, Verse 018"}
{"quote": "kasya cit tv atha kālasya rājā daśarathaḥ sutam bharataṃ kekayīputram abravīd raghunandanaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 001"}
{"quote": "ayaṃ kekayarājasya putro vasati putraka tvāṃ netum āgato vīra yudhājin mātulas tava", "category": "Epic, Ramayana", "book": "Ramayana", "position": "Kanda 2, Sarga 001, Verse 002"}
{"quote": "śrutvā daśarathasyaitad bharataḥ kekayīsutaḥ gamanāyābhicakrāma śatrughnasahitas tadā", "category": "Epic, Ramayana", "book": "Ramayana", "position": "Kanda 2, Sarga 001, Verse 003"}
{"quote": "āpṛcchya pitaraṃ śūro rāmaṃ cākliṣṭakāriṇam mātṝṃś cāpi naraśreṣṭhaḥ śatrughnasahito yayau", "category": "Epic, Ramayana", "book": "Ramayana", "position": "Kanda 2, Sarga 001, Verse 004"}
{"quote": "yudhājit prāpya bharataṃ saśatrughnaṃ praharṣitaḥ svapuraṃ prāviśad vīraḥ pitā tasya tutoṣa ha", "category": "Epic, Ramayana", "book": "Ramayana", "position": "Kanda 2, Sarga 001, Verse 005"}
{"quote": "sa tatra nyavasad bhrātrā saha satkārasatkṛtaḥ mātulenāśvapatinā putrasnehena lālitaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 006"}
{"quote": "tatrāpi nivasantau tau tarpyamāṇau ca kāmataḥ bhrātarau smaratāṃ vīrau vṛddhaṃ daśarathaṃ nṛpam", "category": "Epic, Ramayana", "book": "Ramayana", "position": "Kanda 2, Sarga 001, Verse 007"}
{"quote": "rājāpi tau mahātejāḥ sasmāra proṣitau sutau ubhau bharataśatrughnau mahendravaruṇopamau", "category": "Epic, Ramayana", "book": "Ramayana", "position": "Kanda 2, Sarga 001, Verse 008"}
{"quote": "sarva eva tu tasyeṣṭāś catvāraḥ puruṣarṣabhāḥ svaśarīrād vinirvṛttāś catvāra iva bāhavaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 009"}
{"quote": "teṣām api mahātejā rāmo ratikaraḥ pituḥ svayambhūr iva bhūtānāṃ babhūva guṇavattaraḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 010"}
{"quote": "gate ca bharate rāmo lakṣmaṇaś ca mahābalaḥ pitaraṃ devasaṃkāśaṃ pūjayām āsatus tadā", "category": "Epic, Ramayana", "book": "Ramayana", "position": "Kanda 2, Sarga 001, Verse 011"}
{"quote": "pitur ājñāṃ puraskṛtya paurakāryāṇi sarvaśaḥ cakāra rāmo dharmātmā priyāṇi ca hitāni ca", "category": "Epic, Ramayana", "book": "Ramayana", "position": "Kanda 2, Sarga 001, Verse 012"}
{"quote": "mātṛbhyo mātṛkāryāṇi kṛtvā paramayantritaḥ gurūṇāṃ gurukāryāṇi kāle kāle 'nvavaikṣata", "category": "Epic, Ramayana", "book": "Ramayana", "position": "Kanda 2, Sarga 001, Verse 013"}
{"quote": "evaṃ daśarathaḥ prīto brāhmaṇā naigamās tathā rāmasya śīlavṛttena sarve viṣayavāsinaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 014"}
{"quote": "sa hi nityaṃ praśāntātmā mṛdupūrvaṃ ca bhāṣate ucyamāno 'pi paruṣaṃ nottaraṃ pratipadyate", "category": "Epic, Ramayana", "book": "Ramayana", "position": "Kanda 2, Sarga 001, Verse 015"}
{"quote": "kathaṃ cid upakāreṇa kṛtenaikena tuṣyati na smaraty apakārāṇāṃ śatam apy ātmavattayā", "category": "Epic, Ramayana", "book": "Ramayana", "position": "Kanda 2, Sarga 001, Verse 016"}
{"quote": "śīlavṛddhair jñānavṛddhair vayovṛddhaiś ca sajjanaiḥ kathayann āsta vai nityam astrayogyāntareṣv api", "category": "Epic, Ramayana", "book": "Ramayana", "position": "Kanda 2, Sarga 001, Verse 017"}
{"quote": "kalyāṇābhijanaḥ sādhur adīnaḥ satyavāg ṛjuḥ vṛddhair abhivinītaś ca dvijair dharmārthadarśibhiḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 018"}
{"quote": "dharmārthakāmatattvajñaḥ smṛtimān pratibhāvanān laukike samayācare kṛtakalpo viśāradaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 019"}
{"quote": "śāstrajñaś ca kṛtajñaś ca puruṣāntarakovidaḥ yaḥ pragrahānugrahayor yathānyāyaṃ vicakṣaṇaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 020"}
{"quote": "āyakarmaṇy upāyajñaḥ saṃdṛṣṭavyayakarmavit śraiṣṭhyaṃ śāstrasamūheṣu prāpto vyāmiśrakeṣv api", "category": "Epic, Ramayana", "book": "Ramayana", "position": "Kanda 2, Sarga 001, Verse 021"}
{"quote": "arthadharmau ca saṃgṛhya sukhatantro na cālasaḥ vaihārikāṇāṃ śilpānāṃ vijñātārthavibhāgavit", "category": "Epic, Ramayana", "book": "Ramayana", "position": "Kanda 2, Sarga 001, Verse 022"}
{"quote": "ārohe vinaye caiva yukto vāraṇavājinām dhanurvedavidāṃ śreṣṭho loke 'tirathasaṃmataḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 023"}
{"quote": "abhiyātā prahartā ca senānayaviśāradaḥ apradhṛṣyaś ca saṃgrāme kruddhair api surāsuraiḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 024"}
{"quote": "anasūyo jitakrodho na dṛpto na ca matsarī na cāvamantā bhūtānāṃ na ca kālavaśānugaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 025"}
{"quote": "evaṃ śreṣṭhair guṇair yuktaḥ prajānāṃ pārthivātmajaḥ saṃmatas triṣu lokeṣu vasudhāyāḥ kṣamāguṇaiḥ buddhyā bṛhaspates tulyo vīryeṇāpi śacīpateḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 026"}
{"quote": "tathā sarvaprajākāntaiḥ prītisaṃjananaiḥ pituḥ guṇair viruruce rāmo dīptaḥ sūrya ivāṃśubhiḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 027"}
{"quote": "tam evaṃvṛttasaṃpannam apradhṛṣya parākramam lokapālopamaṃ nātham akāmayata medinī", "category": "Epic, Ramayana", "book": "Ramayana", "position": "Kanda 2, Sarga 001, Verse 028"}
{"quote": "etais tu bahubhir yuktaṃ guṇair anupamaiḥ sutam dṛṣṭvā daśaratho rājā cakre cintāṃ paraṃtapaḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 029"}
{"quote": "eṣā hy asya parā prītir hṛdi saṃparivartate kadā nāma sutaṃ drakṣyāmy abhiṣiktam ahaṃ priyam", "category": "Epic, Ramayana", "book": "Ramayana", "position": "Kanda 2, Sarga 001, Verse 030"}
{"quote": "vṛddhikāmo hi lokasya sarvabhūtānukampanaḥ mattaḥ priyataro loke parjanya iva vṛṣṭimān", "category": "Epic, Ramayana", "book": "Ramayana", "position": "Kanda 2, Sarga 001, Verse 031"}
{"quote": "yamaśakrasamo vīrye bṛhaspatisamo matau mahīdharasamo dhṛtyāṃ mattaś ca guṇavattaraḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 032"}
{"quote": "mahīm aham imāṃ kṛtsnām adhitiṣṭhantam ātmajam anena vayasā dṛṣṭvā yathā svargam avāpnuyām", "category": "Epic, Ramayana", "book": "Ramayana", "position": "Kanda 2, Sarga 001, Verse 033"}
{"quote": "taṃ samīkṣya mahārājo yuktaṃ samuditair guṇaiḥ niścitya sacivaiḥ sārdhaṃ yuvarājam amanyata", "category": "Epic, Ramayana", "book": "Ramayana", "position": "Kanda 2, Sarga 001, Verse 034"}
{"quote": "nānānagaravāstavyān pṛthagjānapadān api samānināya medinyāḥ pradhānān pṛthivīpatiḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 035"}
{"quote": "atha rājavitīrṇeṣu vividheṣv āsaneṣu ca rājānam evābhimukhā niṣedur niyatā nṛpāḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 036"}
{"quote": "sa labdhamānair vinayānvitair nṛpaiḥ purālayair jānapadaiś ca mānavaiḥ upopaviṣṭair nṛpatir vṛto babhau sahasracakṣur bhagavān ivāmaraiḥ", "category": "Epic, Ramayana", "book": "Ramayana", "position": "Kanda 2, Sarga 001, Verse 037"}
{"quote": "tataḥ pariṣadaṃ sarvām āmantrya vasudhādhipaḥ hitam uddharṣaṇaṃ cedam uvācāpratimaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 001"}
{"quote": "dundubhisvanakalpena gambhīreṇānunādinā svareṇa mahatā rājā jīgmūta iva nādayan", "category": "Epic, Ramayana", "book": "Ramayana", "position": "Kanda 2, Sarga 002, Verse 002"}
{"quote": "so 'ham ikṣvākubhiḥ pūrvair narendraiḥ paripālitam śreyasā yoktukāmo 'smi sukhārham akhilaṃ jagat", "category": "Epic, Ramayana", "book": "Ramayana", "position": "Kanda 2, Sarga 002, Verse 003"}
{"quote": "mayāpy ācaritaṃ pūrvaiḥ panthānam anugacchatā prajā nityam atandreṇa yathāśakty abhirakṣatā", "category": "Epic, Ramayana", "book": "Ramayana", "position": "Kanda 2, Sarga 002, Verse 004"}
{"quote": "idaṃ śarīraṃ kṛtsnasya lokasya caratā hitam pāṇḍur asyātapatrasyac chāyāyāṃ jaritaṃ mayā", "category": "Epic, Ramayana", "book": "Ramayana", "position": "Kanda 2, Sarga 002, Verse 005"}
{"quote": "prāpya varṣasahasrāṇi bahūny āyūṃṣi jīvitaḥ jīrṇasyāsya śarīrasya viśrāntim abhirocaye", "category": "Epic, Ramayana", "book": "Ramayana", "position": "Kanda 2, Sarga 002, Verse 006"}
{"quote": "rājaprabhāvajuṣṭāṃ hi durvahām ajitendriyaiḥ pariśrānto 'smi lokasya gurvīṃ dharmadhuraṃ vahan", "category": "Epic, Ramayana", "book": "Ramayana", "position": "Kanda 2, Sarga 002, Verse 007"}
{"quote": "so 'haṃ viśramam icchāmi putraṃ kṛtvā prajāhite saṃnikṛṣṭān imān sarvān anumānya dvijarṣabhān", "category": "Epic, Ramayana", "book": "Ramayana", "position": "Kanda 2, Sarga 002, Verse 008"}
{"quote": "anujāto hi me sarvair guṇair jyeṣṭho mamātmajaḥ puraṃdarasamo vīrye rāmaḥ parapuraṃjayaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 009"}
{"quote": "taṃ candram iva puṣyeṇa yuktaṃ dharmabhṛtāṃ varam yauvarājyena yoktāsmi prītaḥ puruṣapuṃgavam", "category": "Epic, Ramayana", "book": "Ramayana", "position": "Kanda 2, Sarga 002, Verse 010"}
{"quote": "anurūpaḥ sa vo nātho lakṣmīvāṃl lakṣmaṇāgrajaḥ trailokyam api nāthena yena syān nāthavattaram", "category": "Epic, Ramayana", "book": "Ramayana", "position": "Kanda 2, Sarga 002, Verse 011"}
{"quote": "anena śreyasā sadyaḥ saṃyojyāham imāṃ mahīm gatakleśo bhaviṣyāmi sute tasmin niveśya vai", "category": "Epic, Ramayana", "book": "Ramayana", "position": "Kanda 2, Sarga 002, Verse 012"}
{"quote": "iti bruvantaṃ muditāḥ pratyanandan nṛpā nṛpam vṛṣṭimantaṃ mahāmeghaṃ nardantam iva barhiṇaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 013"}
{"quote": "tasya dharmārthaviduṣo bhāvam ājñāya sarvaśaḥ ūcuś ca manasā jñātvā vṛddhaṃ daśarathaṃ nṛpam", "category": "Epic, Ramayana", "book": "Ramayana", "position": "Kanda 2, Sarga 002, Verse 014"}
{"quote": "anekavarṣasāhasro vṛddhas tvam asi pārthiva sa rāmaṃ yuvarājānam abhiṣiñcasva pārthivam", "category": "Epic, Ramayana", "book": "Ramayana", "position": "Kanda 2, Sarga 002, Verse 015"}
{"quote": "iti tad vacanaṃ śrutvā rājā teṣāṃ manaḥpriyam ajānann iva jijñāsur idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 002, Verse 016"}
{"quote": "kathaṃ nu mayi dharmeṇa pṛthivīm anuśāsati bhavanto draṣṭum icchanti yuvarājaṃ mamātmajam", "category": "Epic, Ramayana", "book": "Ramayana", "position": "Kanda 2, Sarga 002, Verse 017"}
{"quote": "te tam ūcur mahātmānaṃ paurajānapadaiḥ saha bahavo nṛpa kalyāṇā guṇāḥ putrasya santi te", "category": "Epic, Ramayana", "book": "Ramayana", "position": "Kanda 2, Sarga 002, Verse 018"}
{"quote": "divyair guṇaiḥ śakrasamo rāmaḥ satyaparākramaḥ ikṣvākubhyo hi sarvebhyo 'py atirakto viśāmpate", "category": "Epic, Ramayana", "book": "Ramayana", "position": "Kanda 2, Sarga 002, Verse 019"}
{"quote": "rāmaḥ satpuruṣo loke satyadharmaparāyaṇaḥ dharmajñaḥ satyasaṃdhaś ca śīlavān anasūyakaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 020"}
{"quote": "kṣāntaḥ sāntvayitā ślakṣṇaḥ kṛtajño vijitendriyaḥ mṛduś ca sthiracittaś ca sadā bhavyo 'nasūyakaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 021"}
{"quote": "priyavādī ca bhūtānāṃ satyavādī ca rāghavaḥ bahuśrutānāṃ vṛddhānāṃ brāhmaṇānām upāsitā", "category": "Epic, Ramayana", "book": "Ramayana", "position": "Kanda 2, Sarga 002, Verse 022"}
{"quote": "tenāsyehātulā kīrtir yaśas tejaś ca vardhate devāsuramanuṣyāṇāṃ sarvāstreṣu viśāradaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 023"}
{"quote": "yadā vrajati saṃgrāmaṃ grāmārthe nagarasya vā gatvā saumitrisahito nāvijitya nivartate", "category": "Epic, Ramayana", "book": "Ramayana", "position": "Kanda 2, Sarga 002, Verse 024"}
{"quote": "saṃgrāmāt punar āgamya kuñjareṇa rathena vā paurān svajanavan nityaṃ kuśalaṃ paripṛcchati", "category": "Epic, Ramayana", "book": "Ramayana", "position": "Kanda 2, Sarga 002, Verse 025"}
{"quote": "putreṣv agniṣu dāreṣu preṣyaśiṣyagaṇeṣu ca nikhilenānupūrvyā ca pitā putrān ivaurasān", "category": "Epic, Ramayana", "book": "Ramayana", "position": "Kanda 2, Sarga 002, Verse 026"}
{"quote": "śuśrūṣante ca vaḥ śiṣyāḥ kaccit karmasu daṃśitāḥ iti naḥ puruṣavyāghraḥ sadā rāmo 'bhibhāṣate", "category": "Epic, Ramayana", "book": "Ramayana", "position": "Kanda 2, Sarga 002, Verse 027"}
{"quote": "vyasaneṣu manuṣyāṇāṃ bhṛśaṃ bhavati duḥkhitaḥ utsaveṣu ca sarveṣu piteva parituṣyati", "category": "Epic, Ramayana", "book": "Ramayana", "position": "Kanda 2, Sarga 002, Verse 028"}
{"quote": "satyavādī maheṣvāso vṛddhasevī jitendriyaḥ vatsaḥ śreyasi jātas te diṣṭyāsau tava rāghavaḥ diṣṭyā putraguṇair yukto mārīca iva kaśyapaḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 029"}
{"quote": "balam ārogyam āyuś ca rāmasya viditātmanaḥ āśaṃsate janaḥ sarvo rāṣṭre puravare tathā", "category": "Epic, Ramayana", "book": "Ramayana", "position": "Kanda 2, Sarga 002, Verse 030"}
{"quote": "abhyantaraś ca bāhyaś ca paurajānapado janaḥ striyo vṛddhās taruṇyaś ca sāyaṃprātaḥ samāhitāḥ", "category": "Epic, Ramayana", "book": "Ramayana", "position": "Kanda 2, Sarga 002, Verse 031"}
{"quote": "sarvān devān namasyanti rāmasyārthe yaśasvinaḥ teṣām āyācitaṃ deva tvatprasādāt samṛdhyatām", "category": "Epic, Ramayana", "book": "Ramayana", "position": "Kanda 2, Sarga 002, Verse 032"}
{"quote": "rāmam indīvaraśyāmaṃ sarvaśatrunibarhaṇam paśyāmo yauvarājyasthaṃ tava rājottamātmajam", "category": "Epic, Ramayana", "book": "Ramayana", "position": "Kanda 2, Sarga 002, Verse 033"}
{"quote": "taṃ devadevopamam ātmajaṃ te sarvasya lokasya hite niviṣṭam hitāya naḥ kṣipram udārajuṣṭaṃ mudābhiṣektuṃ varada tvam arhasi", "category": "Epic, Ramayana", "book": "Ramayana", "position": "Kanda 2, Sarga 002, Verse 034"}
{"quote": "teṣām ajñalipadmāni pragṛhītāni sarvaśaḥ pratigṛhyābravīd rājā tebhyaḥ priyahitaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 001"}
{"quote": "aho 'smi paramaprītaḥ prabhāvaś cātulo mama yan me jyeṣṭhaṃ priyaṃ putraṃ yauvarājyastham icchatha", "category": "Epic, Ramayana", "book": "Ramayana", "position": "Kanda 2, Sarga 003, Verse 002"}
{"quote": "iti pratyarcya tān rājā brāhmaṇān idam abravīt vasiṣṭhaṃ vāmadevaṃ ca teṣām evopaśṛṇvatām", "category": "Epic, Ramayana", "book": "Ramayana", "position": "Kanda 2, Sarga 003, Verse 003"}
{"quote": "caitraḥ śrīmān ayaṃ māsaḥ puṇyaḥ puṣpitakānanaḥ yauvarājyāya rāmasya sarvam evopakalpyatām", "category": "Epic, Ramayana", "book": "Ramayana", "position": "Kanda 2, Sarga 003, Verse 004"}
{"quote": "kṛtam ity eva cābrūtām abhigamya jagatpatim yathoktavacanaṃ prītau harṣayuktau dvijarṣabhau", "category": "Epic, Ramayana", "book": "Ramayana", "position": "Kanda 2, Sarga 003, Verse 005"}
{"quote": "tataḥ sumantraṃ dyutimān rājā vacanam abravīt rāmaḥ kṛtātmā bhavatā śīghram ānīyatām iti", "category": "Epic, Ramayana", "book": "Ramayana", "position": "Kanda 2, Sarga 003, Verse 006"}
{"quote": "sa tatheti pratijñāya sumantro rājaśāsanāt rāmaṃ tatrānayāṃ cakre rathena rathināṃ varam", "category": "Epic, Ramayana", "book": "Ramayana", "position": "Kanda 2, Sarga 003, Verse 007"}
{"quote": "atha tatra samāsīnās tadā daśarathaṃ nṛpam prācyodīcyāḥ pratīcyāś ca dākṣiṇātyāś ca bhūmipāḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 008"}
{"quote": "mlecchāś cāryāś ca ye cānye vanaśailāntavāsinaḥ upāsāṃ cakrire sarve taṃ devā iva vāsavam", "category": "Epic, Ramayana", "book": "Ramayana", "position": "Kanda 2, Sarga 003, Verse 009"}
{"quote": "teṣāṃ madhye sa rājarṣir marutām iva vāsavaḥ prāsādastho rathagataṃ dadarśāyāntam ātmajam", "category": "Epic, Ramayana", "book": "Ramayana", "position": "Kanda 2, Sarga 003, Verse 010"}
{"quote": "gandharvarājapratimaṃ loke vikhyātapauruṣam dīrghabāhuṃ mahāsattvaṃ mattamātaṅgagāminam", "category": "Epic, Ramayana", "book": "Ramayana", "position": "Kanda 2, Sarga 003, Verse 011"}
{"quote": "candrakāntānanaṃ rāmam atīva priyadarśanam rūpaudāryaguṇaiḥ puṃsāṃ dṛṣṭicittāpahāriṇam", "category": "Epic, Ramayana", "book": "Ramayana", "position": "Kanda 2, Sarga 003, Verse 012"}
{"quote": "gharmābhitaptāḥ parjanyaṃ hlādayantam iva prajāḥ na tatarpa samāyāntaṃ paśyamāno narādhipaḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 013"}
{"quote": "avatārya sumantras taṃ rāghavaṃ syandanottamāt pituḥ samīpaṃ gacchantaṃ prāñjaliḥ pṛṣṭhato 'nvagāt", "category": "Epic, Ramayana", "book": "Ramayana", "position": "Kanda 2, Sarga 003, Verse 014"}
{"quote": "sa taṃ kailāsaśṛṅgābhaṃ prāsādaṃ narapuṃgavaḥ āruroha nṛpaṃ draṣṭuṃ saha sūtena rāghavaḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 015"}
{"quote": "sa prāñjalir abhipretya praṇataḥ pitur antike nāma svaṃ śrāvayan rāmo vavande caraṇau pituḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 016"}
{"quote": "taṃ dṛṣṭvā praṇataṃ pārśve kṛtāñjalipuṭaṃ nṛpaḥ gṛhyāñjalau samākṛṣya sasvaje priyam ātmajam", "category": "Epic, Ramayana", "book": "Ramayana", "position": "Kanda 2, Sarga 003, Verse 017"}
{"quote": "tasmai cābhyudyataṃ śrīmān maṇikāñcanabhūṣitam dideśa rājā ruciraṃ rāmāya paramāsanam", "category": "Epic, Ramayana", "book": "Ramayana", "position": "Kanda 2, Sarga 003, Verse 018"}
{"quote": "tad āsanavaraṃ prāpya vyadīpayata rāghavaḥ svayeva prabhayā merum udaye vimalo raviḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 019"}
{"quote": "tena vibhrājitā tatra sā sabhābhivyarocata vimalagrahanakṣatrā śāradī dyaur ivendunā", "category": "Epic, Ramayana", "book": "Ramayana", "position": "Kanda 2, Sarga 003, Verse 020"}
{"quote": "taṃ paśyamāno nṛpatis tutoṣa priyam ātmajam alaṃkṛtam ivātmānam ādarśatalasaṃsthitam", "category": "Epic, Ramayana", "book": "Ramayana", "position": "Kanda 2, Sarga 003, Verse 021"}
{"quote": "sa taṃ sasmitam ābhāṣya putraṃ putravatāṃ varaḥ uvācedaṃ vaco rājā devendram iva kaśyapaḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 022"}
{"quote": "jyeṣṭhāyām asi me patnyāṃ sadṛśyāṃ sadṛśaḥ sutaḥ utpannas tvaṃ guṇaśreṣṭho mama rāmātmajaḥ priyaḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 023"}
{"quote": "tvayā yataḥ prajāś cemāḥ svaguṇair anurañjitāḥ tasmāt tvaṃ puṣyayogena yauvarājyam avāpnuhi", "category": "Epic, Ramayana", "book": "Ramayana", "position": "Kanda 2, Sarga 003, Verse 024"}
{"quote": "kāmatas tvaṃ prakṛtyaiva vinīto guṇavān asi guṇavaty api tu snehāt putra vakṣyāmi te hitam", "category": "Epic, Ramayana", "book": "Ramayana", "position": "Kanda 2, Sarga 003, Verse 025"}
{"quote": "bhūyo vinayam āsthāya bhava nityaṃ jitendriyaḥ kāmakrodhasamutthāni tyajethā vyasanāni ca", "category": "Epic, Ramayana", "book": "Ramayana", "position": "Kanda 2, Sarga 003, Verse 026"}
{"quote": "parokṣayā vartamāno vṛttyā pratyakṣayā tathā amātyaprabhṛtīḥ sarvāḥ prakṛtīś cānurañjaya", "category": "Epic, Ramayana", "book": "Ramayana", "position": "Kanda 2, Sarga 003, Verse 027"}
{"quote": "tuṣṭānuraktaprakṛtir yaḥ pālayati medinīm tasya nandanti mitrāṇi labdhvāmṛtam ivāmarāḥ tasmāt putra tvam ātmānaṃ niyamyaiva samācara", "category": "Epic, Ramayana", "book": "Ramayana", "position": "Kanda 2, Sarga 003, Verse 028"}
{"quote": "tac chrutvā suhṛdas tasya rāmasya priyakāriṇaḥ tvaritāḥ śīghram abhyetya kausalyāyai nyavedayan", "category": "Epic, Ramayana", "book": "Ramayana", "position": "Kanda 2, Sarga 003, Verse 029"}
{"quote": "sā hiraṇyaṃ ca gāś caiva ratnāni vividhāni ca vyādideśa priyākhyebhyaḥ kausalyā pramadottamā", "category": "Epic, Ramayana", "book": "Ramayana", "position": "Kanda 2, Sarga 003, Verse 030"}
{"quote": "athābhivādya rājānaṃ ratham āruhya rāghavaḥ yayau svaṃ dyutimad veśma janaughaiḥ pratipūjitaḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 031"}
{"quote": "te cāpi paurā nṛpater vacas tac chrutvā tadā lābham iveṣṭam āpya narendram āmantya gṛhāṇi gatvā devān samānarcur atīva hṛṣṭāḥ", "category": "Epic, Ramayana", "book": "Ramayana", "position": "Kanda 2, Sarga 003, Verse 032"}
{"quote": "gateṣv atha nṛpo bhūyaḥ paureṣu saha mantribhiḥ mantrayitvā tataś cakre niścayajñaḥ sa niścayam", "category": "Epic, Ramayana", "book": "Ramayana", "position": "Kanda 2, Sarga 004, Verse 001"}
{"quote": "śva eva puṣyo bhavitā śvo 'bhiṣecyeta me sutaḥ rāmo rājīvatāmrākṣo yauvarājya iti prabhuḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 002"}
{"quote": "athāntargṛham āviśya rājā daśarathas tadā sūtam ājñāpayām āsa rāmaṃ punar ihānaya", "category": "Epic, Ramayana", "book": "Ramayana", "position": "Kanda 2, Sarga 004, Verse 003"}
{"quote": "pratigṛhya sa tadvākyaṃ sūtaḥ punar upāyayau rāmasya bhavanaṃ śīghraṃ rāmam ānayituṃ punaḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 004"}
{"quote": "dvāḥsthair āveditaṃ tasya rāmāyāgamanaṃ punaḥ śrutvaiva cāpi rāmas taṃ prāptaṃ śaṅkānvito 'bhavat", "category": "Epic, Ramayana", "book": "Ramayana", "position": "Kanda 2, Sarga 004, Verse 005"}
{"quote": "praveśya cainaṃ tvaritaṃ rāmo vacanam abravīt yad āgamanakṛtyaṃ te bhūyas tad brūhy aśeṣataḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 006"}
{"quote": "tam uvāca tataḥ sūto rājā tvāṃ draṣṭum icchati śrutvā pramāṇam atra tvaṃ gamanāyetarāya vā", "category": "Epic, Ramayana", "book": "Ramayana", "position": "Kanda 2, Sarga 004, Verse 007"}
{"quote": "iti sūtavacaḥ śrutvā rāmo 'tha tvarayānvitaḥ prayayau rājabhavanaṃ punar draṣṭuṃ nareśvaram", "category": "Epic, Ramayana", "book": "Ramayana", "position": "Kanda 2, Sarga 004, Verse 008"}
{"quote": "taṃ śrutvā samanuprāptaṃ rāmaṃ daśaratho nṛpaḥ praveśayām āsa gṛhaṃ vivikṣuḥ priyam uttamam", "category": "Epic, Ramayana", "book": "Ramayana", "position": "Kanda 2, Sarga 004, Verse 009"}
{"quote": "praviśann eva ca śrīmān rāghavo bhavanaṃ pituḥ dadarśa pitaraṃ dūrāt praṇipatya kṛtāñjaliḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 010"}
{"quote": "praṇamantaṃ samutthāpya taṃ pariṣvajya bhūmipaḥ pradiśya cāsmai ruciram āsanaṃ punar abravīt", "category": "Epic, Ramayana", "book": "Ramayana", "position": "Kanda 2, Sarga 004, Verse 011"}
{"quote": "rāma vṛddho 'smi dīrghāyur bhuktā bhogā mayepsitāḥ annavadbhiḥ kratuśatais tatheṣṭaṃ bhūridakṣiṇaiḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 012"}
{"quote": "jātam iṣṭam apatyaṃ me tvam adyānupamaṃ bhuvi dattam iṣṭam adhītaṃ ca mayā puruṣasattama", "category": "Epic, Ramayana", "book": "Ramayana", "position": "Kanda 2, Sarga 004, Verse 013"}
{"quote": "anubhūtāni ceṣṭāni mayā vīra sukhāni ca devarṣi pitṛviprāṇām anṛṇo 'smi tathātmanaḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 014"}
{"quote": "na kiṃ cin mama kartavyaṃ tavānyatrābhiṣecanāt ato yat tvām ahaṃ brūyāṃ tan me tvaṃ kartum arhasi", "category": "Epic, Ramayana", "book": "Ramayana", "position": "Kanda 2, Sarga 004, Verse 015"}
{"quote": "adya prakṛtayaḥ sarvās tvām icchanti narādhipam atas tvāṃ yuvarājānam abhiṣekṣyāmi putraka", "category": "Epic, Ramayana", "book": "Ramayana", "position": "Kanda 2, Sarga 004, Verse 016"}
{"quote": "api cādyāśubhān rāma svapnān paśyāmi dāruṇān sanirghātā maholkāś ca patantīha mahāsvanāḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 017"}
{"quote": "avaṣṭabdhaṃ ca me rāma nakṣatraṃ dāruṇair grahaiḥ āvedayanti daivajñāḥ sūryāṅgārakarāhubhiḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 018"}
{"quote": "prāyeṇa hi nimittānām īdṛśānāṃ samudbhave rājā vā mṛtyum āpnoti ghorāṃ vāpadam ṛcchati", "category": "Epic, Ramayana", "book": "Ramayana", "position": "Kanda 2, Sarga 004, Verse 019"}
{"quote": "tad yāvad eva me ceto na vimuhyati rāghava tāvad evābhiṣiñcasva calā hi prāṇināṃ matiḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 020"}
{"quote": "adya candro 'bhyupagataḥ puṣyāt pūrvaṃ punar vasum śvaḥ puṣya yogaṃ niyataṃ vakṣyante daivacintakāḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 021"}
{"quote": "tatra puṣye 'bhiṣiñcasva manas tvarayatīva mām śvas tvāham abhiṣekṣyāmi yauvarājye paraṃtapa", "category": "Epic, Ramayana", "book": "Ramayana", "position": "Kanda 2, Sarga 004, Verse 022"}
{"quote": "tasmāt tvayādya vratinā niśeyaṃ niyatātmanā saha vadhvopavastavyā darbhaprastaraśāyinā", "category": "Epic, Ramayana", "book": "Ramayana", "position": "Kanda 2, Sarga 004, Verse 023"}
{"quote": "suhṛdaś cāpramattās tvāṃ rakṣantv adya samantataḥ bhavanti bahuvighnāni kāryāṇy evaṃvidhāni hi", "category": "Epic, Ramayana", "book": "Ramayana", "position": "Kanda 2, Sarga 004, Verse 024"}
{"quote": "viproṣitaś ca bharato yāvad eva purād itaḥ tāvad evābhiṣekas te prāptakālo mato mama", "category": "Epic, Ramayana", "book": "Ramayana", "position": "Kanda 2, Sarga 004, Verse 025"}
{"quote": "kāmaṃ khalu satāṃ vṛtte bhrātā te bharataḥ sthitaḥ jyeṣṭhānuvartī dharmātmā sānukrośo jitendriyaḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 026"}
{"quote": "kiṃ tu cittaṃ manuṣyāṇām anityam iti me matiḥ satāṃ ca dharmanityānāṃ kṛtaśobhi ca rāghava", "category": "Epic, Ramayana", "book": "Ramayana", "position": "Kanda 2, Sarga 004, Verse 027"}
{"quote": "ity uktaḥ so 'bhyanujñātaḥ śvobhāviny abhiṣecane vrajeti rāmaḥ pitaram abhivādyābhyayād gṛham", "category": "Epic, Ramayana", "book": "Ramayana", "position": "Kanda 2, Sarga 004, Verse 028"}
{"quote": "praviśya cātmano veśma rājñoddiṣṭe 'bhiṣecane tasmin kṣaṇe vinirgatya mātur antaḥpuraṃ yayau", "category": "Epic, Ramayana", "book": "Ramayana", "position": "Kanda 2, Sarga 004, Verse 029"}
{"quote": "tatra tāṃ pravaṇām eva mātaraṃ kṣaumavāsinīm vāgyatāṃ devatāgāre dadarśa yācatīṃ śriyam", "category": "Epic, Ramayana", "book": "Ramayana", "position": "Kanda 2, Sarga 004, Verse 030"}
{"quote": "prāg eva cāgatā tatra sumitrā lakṣmaṇas tathā sītā cānāyitā śrutvā priyaṃ rāmābhiṣecanam", "category": "Epic, Ramayana", "book": "Ramayana", "position": "Kanda 2, Sarga 004, Verse 031"}
{"quote": "tasmin kāle hi kausalyā tasthāv āmīlitekṣaṇā sumitrayānvāsyamānā sītayā lakṣmaṇena ca", "category": "Epic, Ramayana", "book": "Ramayana", "position": "Kanda 2, Sarga 004, Verse 032"}
{"quote": "śrutvā puṣyeṇa putrasya yauvarājyābhiṣecanam prāṇāyāmena puruṣaṃ dhyāyamānā janārdanam", "category": "Epic, Ramayana", "book": "Ramayana", "position": "Kanda 2, Sarga 004, Verse 033"}
{"quote": "tathā saniyamām eva so 'bhigamyābhivādya ca uvāca vacanaṃ rāmo harṣayaṃs tām idaṃ tadā", "category": "Epic, Ramayana", "book": "Ramayana", "position": "Kanda 2, Sarga 004, Verse 034"}
{"quote": "amba pitrā niyukto 'smi prajāpālanakarmaṇi bhavitā śvo 'bhiṣeko me yathā me śāsanaṃ pituḥ", "category": "Epic, Ramayana", "book": "Ramayana", "position": "Kanda 2, Sarga 004, Verse 035"}
{"quote": "sītayāpy upavastavyā rajanīyaṃ mayā saha evam ṛtvigupādhyāyaiḥ saha mām uktavān pitā", "category": "Epic, Ramayana", "book": "Ramayana", "position": "Kanda 2, Sarga 004, Verse 036"}
{"quote": "yāni yāny atra yogyāni śvobhāviny abhiṣecane tāni me maṅgalāny adya vaidehyāś caiva kāraya", "category": "Epic, Ramayana", "book": "Ramayana", "position": "Kanda 2, Sarga 004, Verse 037"}
{"quote": "etac chrutvā tu kausalyā cirakālābhikāṅkṣitam harṣabāṣpakalaṃ vākyam idaṃ rāmam abhāṣata", "category": "Epic, Ramayana", "book": "Ramayana", "position": "Kanda 2, Sarga 004, Verse 038"}
{"quote": "vatsa rāma ciraṃ jīva hatās te paripanthinaḥ jñātīn me tvaṃ śriyā yuktaḥ sumitrāyāś ca nandaya", "category": "Epic, Ramayana", "book": "Ramayana", "position": "Kanda 2, Sarga 004, Verse 039"}
{"quote": "kalyāṇe bata nakṣatre mayi jāto 'si putraka yena tvayā daśaratho guṇair ārādhitaḥ pitā", "category": "Epic, Ramayana", "book": "Ramayana", "position": "Kanda 2, Sarga 004, Verse 040"}
{"quote": "amoghaṃ bata me kṣāntaṃ puruṣe puṣkarekṣaṇe yeyam ikṣvākurājyaśrīḥ putra tvāṃ saṃśrayiṣyati", "category": "Epic, Ramayana", "book": "Ramayana", "position": "Kanda 2, Sarga 004, Verse 041"}
{"quote": "ity evam ukto mātredaṃ rāmo bhāratam abravīt prāñjaliṃ prahvam āsīnam abhivīkṣya smayann iva", "category": "Epic, Ramayana", "book": "Ramayana", "position": "Kanda 2, Sarga 004, Verse 042"}
{"quote": "lakṣmaṇemāṃ mayā sārdhaṃ praśādhi tvaṃ vasuṃdharām dvitīyaṃ me 'ntarātmānaṃ tvām iyaṃ śrīr upasthitā", "category": "Epic, Ramayana", "book": "Ramayana", "position": "Kanda 2, Sarga 004, Verse 043"}
{"quote": "saumitre bhuṅkṣva bhogāṃs tvam iṣṭān rājyaphalāni ca jīvitaṃ ca hi rājyaṃ ca tvadartham abhikāmaye", "category": "Epic, Ramayana", "book": "Ramayana", "position": "Kanda 2, Sarga 004, Verse 044"}
{"quote": "ity uktvā lakṣmaṇaṃ rāmo mātarāv abhivādya ca abhyanujñāpya sītāṃ ca jagāma svaṃ niveśanam", "category": "Epic, Ramayana", "book": "Ramayana", "position": "Kanda 2, Sarga 004, Verse 045"}
{"quote": "saṃdiśya rāmaṃ nṛpatiḥ śvobhāviny abhiṣecane purohitaṃ samāhūya vasiṣṭham idam abravīt", "category": "Epic, Ramayana", "book": "Ramayana", "position": "Kanda 2, Sarga 005, Verse 001"}
{"quote": "gacchopavāsaṃ kākutsthaṃ kārayādya tapodhana śrīyaśorājyalābhāya vadhvā saha yatavratam", "category": "Epic, Ramayana", "book": "Ramayana", "position": "Kanda 2, Sarga 005, Verse 002"}
{"quote": "tatheti ca sa rājānam uktvā vedavidāṃ varaḥ svayaṃ vasiṣṭho bhagavān yayau rāmaniveśanam", "category": "Epic, Ramayana", "book": "Ramayana", "position": "Kanda 2, Sarga 005, Verse 003"}
{"quote": "sa rāmabhavanaṃ prāpya pāṇḍurābhraghanaprabham tisraḥ kakṣyā rathenaiva viveśa munisattamaḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 004"}
{"quote": "tam āgatam ṛṣiṃ rāmas tvarann iva sasaṃbhramaḥ mānayiṣyan sa mānārhaṃ niścakrāma niveśanāt", "category": "Epic, Ramayana", "book": "Ramayana", "position": "Kanda 2, Sarga 005, Verse 005"}
{"quote": "abhyetya tvaramāṇaś ca rathābhyāśaṃ manīṣiṇaḥ tato 'vatārayām āsa parigṛhya rathāt svayam", "category": "Epic, Ramayana", "book": "Ramayana", "position": "Kanda 2, Sarga 005, Verse 006"}
{"quote": "sa cainaṃ praśritaṃ dṛṣṭvā saṃbhāṣyābhiprasādya ca priyārhaṃ harṣayan rāmam ity uvāca purohitaḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 007"}
{"quote": "prasannas te pitā rāma yauvarājyam avāpsyasi upavāsaṃ bhavān adya karotu saha sītayā", "category": "Epic, Ramayana", "book": "Ramayana", "position": "Kanda 2, Sarga 005, Verse 008"}
{"quote": "prātas tvām abhiṣektā hi yauvarājye narādhipaḥ pitā daśarathaḥ prītyā yayātiṃ nahuṣo yathā", "category": "Epic, Ramayana", "book": "Ramayana", "position": "Kanda 2, Sarga 005, Verse 009"}
{"quote": "ity uktvā sa tadā rāmam upavāsaṃ yatavratam mantravat kārayām āsa vaidehyā sahitaṃ muniḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 010"}
{"quote": "tato yathāvad rāmeṇa sa rājño gurur arcitaḥ abhyanujñāpya kākutsthaṃ yayau rāmaniveśanāt", "category": "Epic, Ramayana", "book": "Ramayana", "position": "Kanda 2, Sarga 005, Verse 011"}
{"quote": "suhṛdbhis tatra rāmo 'pi tān anujñāpya sarvaśaḥ sabhājito viveśātha tān anujñāpya sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 012"}
{"quote": "hṛṣṭanārī narayutaṃ rāmaveśma tadā babhau yathā mattadvijagaṇaṃ praphullanalinaṃ saraḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 013"}
{"quote": "sa rājabhavanaprakhyāt tasmād rāmaniveśanāt nirgatya dadṛśe mārgaṃ vasiṣṭho janasaṃvṛtam", "category": "Epic, Ramayana", "book": "Ramayana", "position": "Kanda 2, Sarga 005, Verse 014"}
{"quote": "vṛndavṛndair ayodhyāyāṃ rājamārgāḥ samantataḥ babhūvur abhisaṃbādhāḥ kutūhalajanair vṛtāḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 015"}
{"quote": "janavṛndormisaṃgharṣaharṣasvanavatas tadā babhūva rājamārgasya sāgarasyeva nisvanaḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 016"}
{"quote": "siktasaṃmṛṣṭarathyā hi tad ahar vanamālinī āsīd ayodhyā nagarī samucchritagṛhadhvajā", "category": "Epic, Ramayana", "book": "Ramayana", "position": "Kanda 2, Sarga 005, Verse 017"}
{"quote": "tadā hy ayodhyā nilayaḥ sastrībālābalo janaḥ rāmābhiṣekam ākāṅkṣann ākāṅkṣann udayaṃ raveḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 018"}
{"quote": "prajālaṃkārabhūtaṃ ca janasyānandavardhanam utsuko 'bhūj jano draṣṭuṃ tam ayodhyā mahotsavam", "category": "Epic, Ramayana", "book": "Ramayana", "position": "Kanda 2, Sarga 005, Verse 019"}
{"quote": "evaṃ taṃ janasaṃbādhaṃ rājamārgaṃ purohitaḥ vyūhann iva janaughaṃ taṃ śanai rāja kulaṃ yayau", "category": "Epic, Ramayana", "book": "Ramayana", "position": "Kanda 2, Sarga 005, Verse 020"}
{"quote": "sitābhraśikharaprakhyaṃ prāsadam adhiruhya saḥ samiyāya narendreṇa śakreṇeva bṛhaspatiḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 021"}
{"quote": "tam āgatam abhiprekṣya hitvā rājāsanaṃ nṛpaḥ papraccha sa ca tasmai tat kṛtam ity abhyavedayat", "category": "Epic, Ramayana", "book": "Ramayana", "position": "Kanda 2, Sarga 005, Verse 022"}
{"quote": "guruṇā tv abhyanujñāto manujaughaṃ visṛjya tam viveśāntaḥpuraṃ rājā siṃho giriguhām iva", "category": "Epic, Ramayana", "book": "Ramayana", "position": "Kanda 2, Sarga 005, Verse 023"}
{"quote": "tad agryaveṣapramadājanākulaṃ mahendraveśmapratimaṃ niveśanam vyadīpayaṃś cāru viveśa pārthivaḥ śaśīva tārāgaṇasaṃkulaṃ nabhaḥ", "category": "Epic, Ramayana", "book": "Ramayana", "position": "Kanda 2, Sarga 005, Verse 024"}
{"quote": "gate purohite rāmaḥ snāto niyatamānasaḥ saha patnyā viśālākṣyā nārāyaṇam upāgamat", "category": "Epic, Ramayana", "book": "Ramayana", "position": "Kanda 2, Sarga 006, Verse 001"}
{"quote": "pragṛhya śirasā pātrīṃ haviṣo vidhivat tadā mahate daivatāyājyaṃ juhāva jvalite 'nale", "category": "Epic, Ramayana", "book": "Ramayana", "position": "Kanda 2, Sarga 006, Verse 002"}
{"quote": "śeṣaṃ ca haviṣas tasya prāśyāśāsyātmanaḥ priyam dhyāyan nārāyaṇaṃ devaṃ svāstīrṇe kuśasaṃstare", "category": "Epic, Ramayana", "book": "Ramayana", "position": "Kanda 2, Sarga 006, Verse 003"}
{"quote": "vāgyataḥ saha vaidehyā bhūtvā niyatamānasaḥ śrīmaty āyatane viṣṇoḥ śiśye naravarātmajaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 004"}
{"quote": "ekayāmāvaśiṣṭāyāṃ rātryāṃ prativibudhya saḥ alaṃkāravidhiṃ kṛtsnaṃ kārayām āsa veśmanaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 005"}
{"quote": "tatra śṛṇvan sukhā vācaḥ sūtamāgadhabandinām pūrvāṃ saṃdhyām upāsīno jajāpa yatamānasaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 006"}
{"quote": "tuṣṭāva praṇataś caiva śirasā madhusūdanam vimalakṣaumasaṃvīto vācayām āsa ca dvijān", "category": "Epic, Ramayana", "book": "Ramayana", "position": "Kanda 2, Sarga 006, Verse 007"}
{"quote": "teṣāṃ puṇyāhaghoṣo 'tha gambhīramadhuras tadā ayodhyāṃ pūrayām āsa tūryaghoṣānunāditaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 008"}
{"quote": "kṛtopavāsaṃ tu tadā vaidehyā saha rāghavam ayodhyā nilayaḥ śrutvā sarvaḥ pramudito janaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 009"}
{"quote": "tataḥ paurajanaḥ sarvaḥ śrutvā rāmābhiṣecanam prabhātāṃ rajanīṃ dṛṣṭvā cakre śobhāṃ parāṃ punaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 010"}
{"quote": "sitābhraśikharābheṣu devatāyataneṣu ca catuṣpatheṣu rathyāsu caityeṣv aṭṭālakeṣu ca", "category": "Epic, Ramayana", "book": "Ramayana", "position": "Kanda 2, Sarga 006, Verse 011"}
{"quote": "nānāpaṇyasamṛddheṣu vaṇijām āpaṇeṣu ca kuṭumbināṃ samṛddheṣu śrīmatsu bhavaneṣu ca", "category": "Epic, Ramayana", "book": "Ramayana", "position": "Kanda 2, Sarga 006, Verse 012"}
{"quote": "sabhāsu caiva sarvāsu vṛkṣeṣv ālakṣiteṣu ca dhvajāḥ samucchritāś citrāḥ patākāś cābhavaṃs tadā", "category": "Epic, Ramayana", "book": "Ramayana", "position": "Kanda 2, Sarga 006, Verse 013"}
{"quote": "naṭanartakasaṃghānāṃ gāyakānāṃ ca gāyatām manaḥkarṇasukhā vācaḥ śuśruvuś ca tatas tataḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 014"}
{"quote": "rāmābhiṣekayuktāś ca kathāś cakrur mitho janāḥ rāmābhiṣeke saṃprāpte catvareṣu gṛheṣu ca", "category": "Epic, Ramayana", "book": "Ramayana", "position": "Kanda 2, Sarga 006, Verse 015"}
{"quote": "bālā api krīḍamānā gṛhadvāreṣu saṃghaśaḥ rāmābhiṣekasaṃyuktāś cakrur eva mithaḥ kathāḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 016"}
{"quote": "kṛtapuṣpopahāraś ca dhūpagandhādhivāsitaḥ rājamārgaḥ kṛtaḥ śrīmān paurai rāmābhiṣecane", "category": "Epic, Ramayana", "book": "Ramayana", "position": "Kanda 2, Sarga 006, Verse 017"}
{"quote": "prakāśīkaraṇārthaṃ ca niśāgamanaśaṅkayā dīpavṛkṣāṃs tathā cakrur anu rathyāsu sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 018"}
{"quote": "alaṃkāraṃ purasyaivaṃ kṛtvā tat puravāsinaḥ ākāṅkṣamāṇā rāmasya yauvarājyābhiṣecanam", "category": "Epic, Ramayana", "book": "Ramayana", "position": "Kanda 2, Sarga 006, Verse 019"}
{"quote": "sametya saṃghaśaḥ sarve catvareṣu sabhāsu ca kathayanto mithas tatra praśaśaṃsur janādhipam", "category": "Epic, Ramayana", "book": "Ramayana", "position": "Kanda 2, Sarga 006, Verse 020"}
{"quote": "aho mahātmā rājāyam ikṣvākukulanandanaḥ jñātvā yo vṛddham ātmānaṃ rāmaṃ rājye 'bhiṣekṣyati", "category": "Epic, Ramayana", "book": "Ramayana", "position": "Kanda 2, Sarga 006, Verse 021"}
{"quote": "sarve hy anugṛhītāḥ sma yan no rāmo mahīpatiḥ cirāya bhavitā goptā dṛṣṭalokaparāvaraḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 022"}
{"quote": "anuddhatamanā vidvān dharmātmā bhrātṛvatsalaḥ yathā ca bhrātṛṣu snigdhas tathāsmāsv api rāghavaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 023"}
{"quote": "ciraṃ jīvatu dharmātmā rājā daśaratho 'naghaḥ yatprasādenābhiṣiktaṃ rāmaṃ drakṣyāmahe vayam", "category": "Epic, Ramayana", "book": "Ramayana", "position": "Kanda 2, Sarga 006, Verse 024"}
{"quote": "evaṃvidhaṃ kathayatāṃ paurāṇāṃ śuśruvus tadā digbhyo 'pi śrutavṛttāntāḥ prāptā jānapadā janāḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 025"}
{"quote": "te tu digbhyaḥ purīṃ prāptā draṣṭuṃ rāmābhiṣecanam rāmasya pūrayām āsuḥ purīṃ jānapadā janāḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 026"}
{"quote": "janaughais tair visarpadbhiḥ śuśruve tatra niḥsvanaḥ parvasūdīrṇavegasya sāgarasyeva niḥsvanaḥ", "category": "Epic, Ramayana", "book": "Ramayana", "position": "Kanda 2, Sarga 006, Verse 027"}
{"quote": "tatas tad indrakṣayasaṃnibhaṃ puraṃ didṛkṣubhir jānapadair upāgataiḥ samantataḥ sasvanam ākulaṃ babhau samudrayādobhir ivārṇavodakam", "category": "Epic, Ramayana", "book": "Ramayana", "position": "Kanda 2, Sarga 006, Verse 028"}
{"quote": "jñātidāsī yato jātā kaikeyyās tu sahoṣitā prāsādaṃ candrasaṃkāśam āruroha yadṛcchayā", "category": "Epic, Ramayana", "book": "Ramayana", "position": "Kanda 2, Sarga 007, Verse 001"}
{"quote": "siktarājapathāṃ kṛtsnāṃ prakīrṇakamalotpalām ayodhyāṃ mantharā tasmāt prāsādād anvavaikṣata", "category": "Epic, Ramayana", "book": "Ramayana", "position": "Kanda 2, Sarga 007, Verse 002"}
{"quote": "patākābhir varārhābhir dhvajaiś ca samalaṃkṛtām siktāṃ candanatoyaiś ca śiraḥsnātajanair vṛtām", "category": "Epic, Ramayana", "book": "Ramayana", "position": "Kanda 2, Sarga 007, Verse 003"}
{"quote": "avidūre sthitāṃ dṛṣṭvā dhātrīṃ papraccha mantharā uttamenābhisaṃyuktā harṣeṇārthaparā satī", "category": "Epic, Ramayana", "book": "Ramayana", "position": "Kanda 2, Sarga 007, Verse 004"}
{"quote": "rāmamātā dhanaṃ kiṃ nu janebhyaḥ saṃprayacchati atimātraṃ praharṣo 'yaṃ kiṃ janasya ca śaṃsa me kārayiṣyati kiṃ vāpi saṃprahṛṣṭo mahīpatiḥ", "category": "Epic, Ramayana", "book": "Ramayana", "position": "Kanda 2, Sarga 007, Verse 005"}
{"quote": "vidīryamāṇā harṣeṇa dhātrī paramayā mudā ācacakṣe 'tha kubjāyai bhūyasīṃ rāghave śriyam", "category": "Epic, Ramayana", "book": "Ramayana", "position": "Kanda 2, Sarga 007, Verse 006"}
{"quote": "śvaḥ puṣyeṇa jitakrodhaṃ yauvarājyena rāghavam rājā daśaratho rāmam abhiṣecayitānagham", "category": "Epic, Ramayana", "book": "Ramayana", "position": "Kanda 2, Sarga 007, Verse 007"}
{"quote": "dhātryās tu vacanaṃ śrutvā kubjā kṣipram amarṣitā kailāsa śikharākārāt prāsādād avarohata", "category": "Epic, Ramayana", "book": "Ramayana", "position": "Kanda 2, Sarga 007, Verse 008"}
{"quote": "sā dahyamānā kopena mantharā pāpadarśinī śayānām etya kaikeyīm idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 007, Verse 009"}
{"quote": "uttiṣṭha mūḍhe kiṃ śeṣe bhayaṃ tvām abhivartate upaplutamahaughena kim ātmānaṃ na budhyase", "category": "Epic, Ramayana", "book": "Ramayana", "position": "Kanda 2, Sarga 007, Verse 010"}
{"quote": "aniṣṭe subhagākāre saubhāgyena vikatthase calaṃ hi tava saubhāgyaṃ nadyaḥ srota ivoṣṇage", "category": "Epic, Ramayana", "book": "Ramayana", "position": "Kanda 2, Sarga 007, Verse 011"}
{"quote": "evam uktā tu kaikeyī ruṣṭayā paruṣaṃ vacaḥ kubjayā pāpadarśinyā viṣādam agamat param", "category": "Epic, Ramayana", "book": "Ramayana", "position": "Kanda 2, Sarga 007, Verse 012"}
{"quote": "kaikeyī tv abravīt kubjāṃ kaccit kṣemaṃ na manthare viṣaṇṇavadanāṃ hi tvāṃ lakṣaye bhṛśaduḥkhitām", "category": "Epic, Ramayana", "book": "Ramayana", "position": "Kanda 2, Sarga 007, Verse 013"}
{"quote": "mantharā tu vacaḥ śrutvā kaikeyyā madhurākṣaram uvāca krodhasaṃyuktā vākyaṃ vākyaviśāradā", "category": "Epic, Ramayana", "book": "Ramayana", "position": "Kanda 2, Sarga 007, Verse 014"}
{"quote": "sā viṣaṇṇatarā bhūtvā kubjā tasyā hitaiṣiṇī viṣādayantī provāca bhedayantī ca rāghavam", "category": "Epic, Ramayana", "book": "Ramayana", "position": "Kanda 2, Sarga 007, Verse 015"}
{"quote": "akṣemaṃ sumahad devi pravṛttaṃ tvadvināśanam rāmaṃ daśaratho rājā yauvarājye 'bhiṣekṣyati", "category": "Epic, Ramayana", "book": "Ramayana", "position": "Kanda 2, Sarga 007, Verse 016"}
{"quote": "sāsmy agādhe bhaye magnā duḥkhaśokasamanvitā dahyamānānaleneva tvaddhitārtham ihāgatā", "category": "Epic, Ramayana", "book": "Ramayana", "position": "Kanda 2, Sarga 007, Verse 017"}
{"quote": "tava duḥkhena kaikeyi mama duḥkhaṃ mahad bhavet tvadvṛddhau mama vṛddhiś ca bhaved atra na saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 007, Verse 018"}
{"quote": "narādhipakule jātā mahiṣī tvaṃ mahīpateḥ ugratvaṃ rājadharmāṇāṃ kathaṃ devi na budhyase", "category": "Epic, Ramayana", "book": "Ramayana", "position": "Kanda 2, Sarga 007, Verse 019"}
{"quote": "dharmavādī śaṭho bhartā ślakṣṇavādī ca dāruṇaḥ śuddhabhāve na jānīṣe tenaivam atisaṃdhitā", "category": "Epic, Ramayana", "book": "Ramayana", "position": "Kanda 2, Sarga 007, Verse 020"}
{"quote": "upasthitaṃ prayuñjānas tvayi sāntvam anarthakam arthenaivādya te bhartā kausalyāṃ yojayiṣyati", "category": "Epic, Ramayana", "book": "Ramayana", "position": "Kanda 2, Sarga 007, Verse 021"}
{"quote": "apavāhya sa duṣṭātmā bharataṃ tava bandhuṣu kālyaṃ sthāpayitā rāmaṃ rājye nihatakaṇṭake", "category": "Epic, Ramayana", "book": "Ramayana", "position": "Kanda 2, Sarga 007, Verse 022"}
{"quote": "śatruḥ patipravādena mātreva hitakāmyayā āśīviṣa ivāṅkena bāle paridhṛtas tvayā", "category": "Epic, Ramayana", "book": "Ramayana", "position": "Kanda 2, Sarga 007, Verse 023"}
{"quote": "yathā hi kuryāt sarpo vā śatrur vā pratyupekṣitaḥ rājñā daśarathenādya saputrā tvaṃ tathā kṛtā", "category": "Epic, Ramayana", "book": "Ramayana", "position": "Kanda 2, Sarga 007, Verse 024"}
{"quote": "pāpenānṛtasāntvena bāle nityaṃ sukhocite rāmaṃ sthāpayatā rājye sānubandhā hatā hy asi", "category": "Epic, Ramayana", "book": "Ramayana", "position": "Kanda 2, Sarga 007, Verse 025"}
{"quote": "sā prāptakālaṃ kaikeyi kṣipraṃ kuru hitaṃ tava trāyasva putram ātmānaṃ māṃ ca vismayadarśane", "category": "Epic, Ramayana", "book": "Ramayana", "position": "Kanda 2, Sarga 007, Verse 026"}
{"quote": "mantharāyā vacaḥ śrutvā śayanāt sā śubhānanā ekam ābharaṇaṃ tasyai kubjāyai pradadau śubham", "category": "Epic, Ramayana", "book": "Ramayana", "position": "Kanda 2, Sarga 007, Verse 027"}
{"quote": "dattvā tv ābharaṇaṃ tasyai kubjāyai pramadottamā kaikeyī mantharāṃ hṛṣṭā punar evābravīd idam", "category": "Epic, Ramayana", "book": "Ramayana", "position": "Kanda 2, Sarga 007, Verse 028"}
{"quote": "idaṃ tu manthare mahyam ākhyāsi paramaṃ priyam etan me priyam ākhyātuḥ kiṃ vā bhūyaḥ karomi te", "category": "Epic, Ramayana", "book": "Ramayana", "position": "Kanda 2, Sarga 007, Verse 029"}
{"quote": "rāme vā bharate vāhaṃ viśeṣaṃ nopalakṣaye tasmāt tuṣṭāsmi yad rājā rāmaṃ rājye 'bhiṣekṣyati", "category": "Epic, Ramayana", "book": "Ramayana", "position": "Kanda 2, Sarga 007, Verse 030"}
{"quote": "na me paraṃ kiṃ cid itas tvayā punaḥ priyaṃ priyārhe suvacaṃ vaco varam tathā hy avocas tvam ataḥ priyottaraṃ varaṃ paraṃ te pradadāmi taṃ vṛṇu", "category": "Epic, Ramayana", "book": "Ramayana", "position": "Kanda 2, Sarga 007, Verse 031"}
{"quote": "mantharā tv abhyasūyyainām utsṛjyābharaṇaṃ ca tat uvācedaṃ tato vākyaṃ kopaduḥkhasamanvitā", "category": "Epic, Ramayana", "book": "Ramayana", "position": "Kanda 2, Sarga 008, Verse 001"}
{"quote": "harṣaṃ kim idam asthāne kṛtavaty asi bāliśe śokasāgaramadhyastham ātmānaṃ nāvabudhyase", "category": "Epic, Ramayana", "book": "Ramayana", "position": "Kanda 2, Sarga 008, Verse 002"}
{"quote": "subhagā khalu kausalyā yasyāḥ putro 'bhiṣekṣyate yauvarājyena mahatā śvaḥ puṣyeṇa dvijottamaiḥ", "category": "Epic, Ramayana", "book": "Ramayana", "position": "Kanda 2, Sarga 008, Verse 003"}
{"quote": "prāptāṃ sumahatīṃ prītiṃ pratītāṃ tāṃ hatadviṣam upasthāsyasi kausalyāṃ dāsīva tvaṃ kṛtāñjaliḥ", "category": "Epic, Ramayana", "book": "Ramayana", "position": "Kanda 2, Sarga 008, Verse 004"}
{"quote": "hṛṣṭāḥ khalu bhaviṣyanti rāmasya paramāḥ striyaḥ aprahṛṣṭā bhaviṣyanti snuṣās te bharatakṣaye", "category": "Epic, Ramayana", "book": "Ramayana", "position": "Kanda 2, Sarga 008, Verse 005"}
{"quote": "tāṃ dṛṣṭvā paramaprītāṃ bruvantīṃ mantharāṃ tataḥ rāmasyaiva guṇān devī kaikeyī praśaśaṃsa ha", "category": "Epic, Ramayana", "book": "Ramayana", "position": "Kanda 2, Sarga 008, Verse 006"}
{"quote": "dharmajño gurubhir dāntaḥ kṛtajñaḥ satyavāk śuciḥ rāmo rājñaḥ suto jyeṣṭho yauvarājyam ato 'rhati", "category": "Epic, Ramayana", "book": "Ramayana", "position": "Kanda 2, Sarga 008, Verse 007"}
{"quote": "bhrātṝn bhṛtyāṃś ca dīrghāyuḥ pitṛvat pālayiṣyati saṃtapyase kathaṃ kubje śrutvā rāmābhiṣecanam", "category": "Epic, Ramayana", "book": "Ramayana", "position": "Kanda 2, Sarga 008, Verse 008"}
{"quote": "bharataś cāpi rāmasya dhruvaṃ varṣaśatāt param pitṛpaitāmahaṃ rājyam avāpsyati nararṣabhaḥ", "category": "Epic, Ramayana", "book": "Ramayana", "position": "Kanda 2, Sarga 008, Verse 009"}
{"quote": "sā tvam abhyudaye prāpte vartamāne ca manthare bhaviṣyati ca kalyāṇe kimarthaṃ paritapyase kausalyāto 'tiriktaṃ ca sa tu śuśrūṣate hi mām", "category": "Epic, Ramayana", "book": "Ramayana", "position": "Kanda 2, Sarga 008, Verse 010"}
{"quote": "kaikeyyā vacanaṃ śrutvā mantharā bhṛśaduḥkhitā dīrgham uṣṇaṃ viniḥśvasya kaikeyīm idam abravīt", "category": "Epic, Ramayana", "book": "Ramayana", "position": "Kanda 2, Sarga 008, Verse 011"}
{"quote": "anarthadarśinī maurkhyān nātmānam avabudhyase śokavyasanavistīrṇe majjantī duḥkhasāgare", "category": "Epic, Ramayana", "book": "Ramayana", "position": "Kanda 2, Sarga 008, Verse 012"}
{"quote": "bhavitā rāghavo rājā rāghavasya ca yaḥ sutaḥ rājavaṃśāt tu bharataḥ kaikeyi parihāsyate", "category": "Epic, Ramayana", "book": "Ramayana", "position": "Kanda 2, Sarga 008, Verse 013"}
{"quote": "na hi rājñaḥ sutāḥ sarve rājye tiṣṭhanti bhāmini sthāpyamāneṣu sarveṣu sumahān anayo bhavet", "category": "Epic, Ramayana", "book": "Ramayana", "position": "Kanda 2, Sarga 008, Verse 014"}
{"quote": "tasmāj jyeṣṭhe hi kaikeyi rājyatantrāṇi pārthivāḥ sthāpayanty anavadyāṅgi guṇavatsv itareṣv api", "category": "Epic, Ramayana", "book": "Ramayana", "position": "Kanda 2, Sarga 008, Verse 015"}
{"quote": "asāv atyantanirbhagnas tava putro bhaviṣyati anāthavat sukhebhyaś ca rājavaṃśāc ca vatsale", "category": "Epic, Ramayana", "book": "Ramayana", "position": "Kanda 2, Sarga 008, Verse 016"}
{"quote": "sāhaṃ tvadarthe saṃprāptā tvaṃ tu māṃ nāvabudhyase sapatnivṛddhau yā me tvaṃ pradeyaṃ dātum icchasi", "category": "Epic, Ramayana", "book": "Ramayana", "position": "Kanda 2, Sarga 008, Verse 017"}
{"quote": "dhruvaṃ tu bharataṃ rāmaḥ prāpya rājyam akaṇṭakam deśāntaraṃ nāyayitā lokāntaram athāpi vā", "category": "Epic, Ramayana", "book": "Ramayana", "position": "Kanda 2, Sarga 008, Verse 018"}
{"quote": "bāla eva hi mātulyaṃ bharato nāyitas tvayā saṃnikarṣāc ca sauhārdaṃ jāyate sthāvareṣv api", "category": "Epic, Ramayana", "book": "Ramayana", "position": "Kanda 2, Sarga 008, Verse 019"}
{"quote": "goptā hi rāmaṃ saumitrir lakṣmaṇaṃ cāpi rāghavaḥ aśvinor iva saubhrātraṃ tayor lokeṣu viśrutam", "category": "Epic, Ramayana", "book": "Ramayana", "position": "Kanda 2, Sarga 008, Verse 020"}
{"quote": "tasmān na lakṣmaṇe rāmaḥ pāpaṃ kiṃ cit kariṣyati rāmas tu bharate pāpaṃ kuryād iti na saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 008, Verse 021"}
{"quote": "tasmād rājagṛhād eva vanaṃ gacchatu te sutaḥ etad dhi rocate mahyaṃ bhṛśaṃ cāpi hitaṃ tava", "category": "Epic, Ramayana", "book": "Ramayana", "position": "Kanda 2, Sarga 008, Verse 022"}
{"quote": "evaṃ te jñātipakṣasya śreyaś caiva bhaviṣyati yadi ced bharato dharmāt pitryaṃ rājyam avāpsyati", "category": "Epic, Ramayana", "book": "Ramayana", "position": "Kanda 2, Sarga 008, Verse 023"}
{"quote": "sa te sukhocito bālo rāmasya sahajo ripuḥ samṛddhārthasya naṣṭārtho jīviṣyati kathaṃ vaśe", "category": "Epic, Ramayana", "book": "Ramayana", "position": "Kanda 2, Sarga 008, Verse 024"}
{"quote": "abhidrutam ivāraṇye siṃhena gajayūthapam pracchādyamānaṃ rāmeṇa bharataṃ trātum arhasi", "category": "Epic, Ramayana", "book": "Ramayana", "position": "Kanda 2, Sarga 008, Verse 025"}
{"quote": "darpān nirākṛtā pūrvaṃ tvayā saubhāgyavattayā rāmamātā sapatnī te kathaṃ vairaṃ na yātayet", "category": "Epic, Ramayana", "book": "Ramayana", "position": "Kanda 2, Sarga 008, Verse 026"}
{"quote": "yadā hi rāmaḥ pṛthivīm avāpsyati dhruvaṃ pranaṣṭo bharato bhaviṣyati ato hi saṃcintaya rājyam ātmaje parasya cādyaiva vivāsakāraṇam", "category": "Epic, Ramayana", "book": "Ramayana", "position": "Kanda 2, Sarga 008, Verse 027"}
{"quote": "evam uktā tu kaikeyī krodhena jvalitānanā dīrgham uṣṇaṃ viniḥśvasya mantharām idam abravīt", "category": "Epic, Ramayana", "book": "Ramayana", "position": "Kanda 2, Sarga 009, Verse 001"}
{"quote": "adya rāmam itaḥ kṣipraṃ vanaṃ prasthāpayāmy aham yauvarājyena bharataṃ kṣipram evābhiṣecaye", "category": "Epic, Ramayana", "book": "Ramayana", "position": "Kanda 2, Sarga 009, Verse 002"}
{"quote": "idaṃ tv idānīṃ saṃpaśya kenopāyena manthare bharataḥ prāpnuyād rājyaṃ na tu rāmaḥ kathaṃ cana", "category": "Epic, Ramayana", "book": "Ramayana", "position": "Kanda 2, Sarga 009, Verse 003"}
{"quote": "evam uktā tayā devyā mantharā pāpadarśinī rāmārtham upahiṃsantī kaikeyīm idam abravīt", "category": "Epic, Ramayana", "book": "Ramayana", "position": "Kanda 2, Sarga 009, Verse 004"}
{"quote": "hantedānīṃ pravakṣyāmi kaikeyi śrūyatāṃ ca me yathā te bharato rājyaṃ putraḥ prāpsyati kevalam", "category": "Epic, Ramayana", "book": "Ramayana", "position": "Kanda 2, Sarga 009, Verse 005"}
{"quote": "śrutvaivaṃ vacanaṃ tasyā mantharāyās tu kaikayī kiṃ cid utthāya śayanāt svāstīrṇād idam abravīt", "category": "Epic, Ramayana", "book": "Ramayana", "position": "Kanda 2, Sarga 009, Verse 006"}
{"quote": "kathaya tvaṃ mamopāyaṃ kenopāyena manthare bharataḥ prāpnuyād rājyaṃ na tu rāmaḥ kathaṃ cana", "category": "Epic, Ramayana", "book": "Ramayana", "position": "Kanda 2, Sarga 009, Verse 007"}
{"quote": "evam uktā tayā devyā mantharā pāpadarśinī rāmārtham upahiṃsantī kubjā vacanam abravīt", "category": "Epic, Ramayana", "book": "Ramayana", "position": "Kanda 2, Sarga 009, Verse 008"}
{"quote": "tava devāsure yuddhe saha rājarṣibhiḥ patiḥ agacchat tvām upādāya devarājasya sāhyakṛt", "category": "Epic, Ramayana", "book": "Ramayana", "position": "Kanda 2, Sarga 009, Verse 009"}
{"quote": "diśam āsthāya kaikeyi dakṣiṇāṃ daṇḍakān prati vaijayantam iti khyātaṃ puraṃ yatra timidhvajaḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 010"}
{"quote": "sa śambara iti khyātaḥ śatamāyo mahāsuraḥ dadau śakrasya saṃgrāmaṃ devasaṃghair anirjitaḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 011"}
{"quote": "tasmin mahati saṃgrāme rājā daśarathas tadā apavāhya tvayā devi saṃgrāmān naṣṭacetanaḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 012"}
{"quote": "tatrāpi vikṣataḥ śastraiḥ patis te rakṣitas tvayā tuṣṭena tena dattau te dvau varau śubhadarśane", "category": "Epic, Ramayana", "book": "Ramayana", "position": "Kanda 2, Sarga 009, Verse 013"}
{"quote": "sa tvayoktaḥ patir devi yadeccheyaṃ tadā varau gṛhṇīyām iti tat tena tathety uktaṃ mahātmanā anabhijñā hy ahaṃ devi tvayaiva kathitaṃ purā", "category": "Epic, Ramayana", "book": "Ramayana", "position": "Kanda 2, Sarga 009, Verse 014"}
{"quote": "tau varau yāca bhartāraṃ bharatasyābhiṣecanam pravrājanaṃ ca rāmasya tvaṃ varṣāṇi caturdaśa", "category": "Epic, Ramayana", "book": "Ramayana", "position": "Kanda 2, Sarga 009, Verse 015"}
{"quote": "krodhāgāraṃ praviśyādya kruddhevāśvapateḥ sute śeṣvānantarhitāyāṃ tvaṃ bhūmau malinavāsinī mā smainaṃ pratyudīkṣethā mā cainam abhibhāṣathāḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 016"}
{"quote": "dayitā tvaṃ sadā bhartur atra me nāsti saṃśayaḥ tvatkṛte ca mahārājo viśed api hutāśanam", "category": "Epic, Ramayana", "book": "Ramayana", "position": "Kanda 2, Sarga 009, Verse 017"}
{"quote": "na tvāṃ krodhayituṃ śakto na kruddhāṃ pratyudīkṣitum tava priyārthaṃ rājā hi prāṇān api parityajet", "category": "Epic, Ramayana", "book": "Ramayana", "position": "Kanda 2, Sarga 009, Verse 018"}
{"quote": "na hy atikramituṃ śaktas tava vākyaṃ mahīpatiḥ mandasvabhāve budhyasva saubhāgyabalam ātmanaḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 019"}
{"quote": "maṇimuktāsuvarṇāni ratnāni vividhāni ca dadyād daśaratho rājā mā sma teṣu manaḥ kṛthāḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 020"}
{"quote": "yau tau devāsure yuddhe varau daśaratho 'dadāt tau smāraya mahābhāge so 'rtho mā tvām atikramet", "category": "Epic, Ramayana", "book": "Ramayana", "position": "Kanda 2, Sarga 009, Verse 021"}
{"quote": "yadā tu te varaṃ dadyāt svayam utthāpya rāghavaḥ vyavasthāpya mahārājaṃ tvam imaṃ vṛṇuyā varam", "category": "Epic, Ramayana", "book": "Ramayana", "position": "Kanda 2, Sarga 009, Verse 022"}
{"quote": "rāmaṃ pravrājayāraṇye nava varṣāṇi pañca ca bharataḥ kriyatāṃ rājā pṛthivyāṃ pārthivarṣabhaḥ", "category": "Epic, Ramayana", "book": "Ramayana", "position": "Kanda 2, Sarga 009, Verse 023"}
{"quote": "evaṃ pravrājitaś caiva rāmo 'rāmo bhaviṣyati bharataś ca hatāmitras tava rājā bhaviṣyati", "category": "Epic, Ramayana", "book": "Ramayana", "position": "Kanda 2, Sarga 009, Verse 024"}
{"quote": "yena kālena rāmaś ca vanāt pratyāgamiṣyati tena kālena putras te kṛtamūlo bhaviṣyati saṃgṛhītamanuṣyaś ca suhṛdbhiḥ sārdham ātmavān", "category": "Epic, Ramayana", "book": "Ramayana", "position": "Kanda 2, Sarga 009, Verse 025"}
{"quote": "prāptakālaṃ tu te manye rājānaṃ vītasādhvasā rāmābhiṣekasaṃkalpān nigṛhya vinivartaya", "category": "Epic, Ramayana", "book": "Ramayana", "position": "Kanda 2, Sarga 009, Verse 026"}
{"quote": "anartham artharūpeṇa grāhitā sā tatas tayā hṛṣṭā pratītā kaikeyī mantharām idam abravīt", "category": "Epic, Ramayana", "book": "Ramayana", "position": "Kanda 2, Sarga 009, Verse 027"}
{"quote": "kubje tvāṃ nābhijānāmi śreṣṭhāṃ śreṣṭhābhidhāyinīm pṛthivyām asi kubjānām uttamā buddhiniścaye", "category": "Epic, Ramayana", "book": "Ramayana", "position": "Kanda 2, Sarga 009, Verse 028"}
{"quote": "tvam eva tu mamārtheṣu nityayuktā hitaiṣiṇī nāhaṃ samavabudhyeyaṃ kubje rājñaś cikīrṣitam", "category": "Epic, Ramayana", "book": "Ramayana", "position": "Kanda 2, Sarga 009, Verse 029"}
{"quote": "santi duḥsaṃsthitāḥ kubjā vakrāḥ paramapāpikāḥ tvaṃ padmam iva vātena saṃnatā priyadarśanā", "category": "Epic, Ramayana", "book": "Ramayana", "position": "Kanda 2, Sarga 009, Verse 030"}
{"quote": "uras te 'bhiniviṣṭaṃ vai yāvat skandhāt samunnatam adhastāc codaraṃ śāntaṃ sunābham iva lajjitam", "category": "Epic, Ramayana", "book": "Ramayana", "position": "Kanda 2, Sarga 009, Verse 031"}
{"quote": "jaghanaṃ tava nirghuṣṭaṃ raśanādāmaśobhitam jaṅghe bhṛśam upanyaste pādau cāpy āyatāv ubhau", "category": "Epic, Ramayana", "book": "Ramayana", "position": "Kanda 2, Sarga 009, Verse 032"}
{"quote": "tvam āyatābhyāṃ sakthibhyāṃ manthare kṣaumavāsini agrato mama gacchantī rājahaṃsīva rājase", "category": "Epic, Ramayana", "book": "Ramayana", "position": "Kanda 2, Sarga 009, Verse 033"}
{"quote": "tavedaṃ sthagu yad dīrghaṃ rathaghoṇam ivāyatam matayaḥ kṣatravidyāś ca māyāś cātra vasanti te", "category": "Epic, Ramayana", "book": "Ramayana", "position": "Kanda 2, Sarga 009, Verse 034"}
{"quote": "atra te pratimokṣyāmi mālāṃ kubje hiraṇmayīm abhiṣikte ca bharate rāghave ca vanaṃ gate", "category": "Epic, Ramayana", "book": "Ramayana", "position": "Kanda 2, Sarga 009, Verse 035"}
{"quote": "jātyena ca suvarṇena suniṣṭaptena sundari labdhārthā ca pratītā ca lepayiṣyāmi te sthagu", "category": "Epic, Ramayana", "book": "Ramayana", "position": "Kanda 2, Sarga 009, Verse 036"}
{"quote": "mukhe ca tilakaṃ citraṃ jātarūpamayaṃ śubham kārayiṣyāmi te kubje śubhāny ābharaṇāni ca", "category": "Epic, Ramayana", "book": "Ramayana", "position": "Kanda 2, Sarga 009, Verse 037"}
{"quote": "paridhāya śubhe vastre devadeva cariṣyasi candram āhvayamānena mukhenāpratimānanā gamiṣyasi gatiṃ mukhyāṃ garvayantī dviṣajjanam", "category": "Epic, Ramayana", "book": "Ramayana", "position": "Kanda 2, Sarga 009, Verse 038"}
{"quote": "tavāpi kubjāḥ kubjāyāḥ sarvābharaṇabhūṣitāḥ pādau paricariṣyanti yathaiva tvaṃ sadā mama", "category": "Epic, Ramayana", "book": "Ramayana", "position": "Kanda 2, Sarga 009, Verse 039"}
{"quote": "iti praśasyamānā sā kaikeyīm idam abravīt śayānāṃ śayane śubhre vedyām agniśikhām iva", "category": "Epic, Ramayana", "book": "Ramayana", "position": "Kanda 2, Sarga 009, Verse 040"}
{"quote": "gatodake setubandho na kalyāṇi vidhīyate uttiṣṭha kuru kalyāṇaṃ rājānam anudarśaya", "category": "Epic, Ramayana", "book": "Ramayana", "position": "Kanda 2, Sarga 009, Verse 041"}
{"quote": "tathā protsāhitā devī gatvā mantharayā saha krodhāgāraṃ viśālākṣī saubhāgyamadagarvitā", "category": "Epic, Ramayana", "book": "Ramayana", "position": "Kanda 2, Sarga 009, Verse 042"}
{"quote": "anekaśatasāhasraṃ muktāhāraṃ varāṅganā avamucya varārhāṇi śubhāny ābharaṇāni ca", "category": "Epic, Ramayana", "book": "Ramayana", "position": "Kanda 2, Sarga 009, Verse 043"}
{"quote": "tato hemopamā tatra kubjā vākyaṃ vaśaṃ gatā saṃviśya bhūmau kaikeyī mantharām idam abravīt", "category": "Epic, Ramayana", "book": "Ramayana", "position": "Kanda 2, Sarga 009, Verse 044"}
{"quote": "iha vā māṃ mṛtāṃ kubje nṛpāyāvedayiṣyasi vanaṃ tu rāghave prāpte bharataḥ prāpsyati kṣitim", "category": "Epic, Ramayana", "book": "Ramayana", "position": "Kanda 2, Sarga 009, Verse 045"}
{"quote": "athaitad uktvā vacanaṃ sudāruṇaṃ nidhāya sarvābharaṇāni bhāminī asaṃvṛtām āstaraṇena medinīṃ tadādhiśiśye patiteva kinnarī", "category": "Epic, Ramayana", "book": "Ramayana", "position": "Kanda 2, Sarga 009, Verse 046"}
{"quote": "udīrṇasaṃrambhatamovṛtānanā tathāvamuktottamamālyabhūṣaṇā narendrapatnī vimanā babhūva sā tamovṛtā dyaur iva magnatārakā", "category": "Epic, Ramayana", "book": "Ramayana", "position": "Kanda 2, Sarga 009, Verse 047"}
{"quote": "ājñāpya tu mahārājo rāghavasyābhiṣecanam priyārhāṃ priyam ākhyātuṃ viveśāntaḥpuraṃ vaśī", "category": "Epic, Ramayana", "book": "Ramayana", "position": "Kanda 2, Sarga 010, Verse 001"}
{"quote": "tāṃ tatra patitāṃ bhūmau śayānām atathocitām pratapta iva duḥkhena so 'paśyaj jagatīpatiḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 002"}
{"quote": "sa vṛddhas taruṇīṃ bhāryāṃ prāṇebhyo 'pi garīyasīm apāpaḥ pāpasaṃkalpāṃ dadarśa dharaṇītale", "category": "Epic, Ramayana", "book": "Ramayana", "position": "Kanda 2, Sarga 010, Verse 003"}
{"quote": "kareṇum iva digdhena viddhāṃ mṛgayuṇā vane mahāgaja ivāraṇye snehāt parimamarśa tām", "category": "Epic, Ramayana", "book": "Ramayana", "position": "Kanda 2, Sarga 010, Verse 004"}
{"quote": "parimṛśya ca pāṇibhyām abhisaṃtrastacetanaḥ kāmī kamalapatrākṣīm uvāca vanitām idam", "category": "Epic, Ramayana", "book": "Ramayana", "position": "Kanda 2, Sarga 010, Verse 005"}
{"quote": "na te 'ham abhijānāmi krodham ātmani saṃśritam devi kenābhiyuktāsi kena vāsi vimānitā", "category": "Epic, Ramayana", "book": "Ramayana", "position": "Kanda 2, Sarga 010, Verse 006"}
{"quote": "yad idaṃ mama duḥkhāya śeṣe kalyāṇi pāṃsuṣu bhūmau śeṣe kimarthaṃ tvaṃ mayi kalyāṇa cetasi bhūtopahatacitteva mama cittapramāthinī", "category": "Epic, Ramayana", "book": "Ramayana", "position": "Kanda 2, Sarga 010, Verse 007"}
{"quote": "santi me kuśalā vaidyā abhituṣṭāś ca sarvaśaḥ sukhitāṃ tvāṃ kariṣyanti vyādhim ācakṣva bhāmini", "category": "Epic, Ramayana", "book": "Ramayana", "position": "Kanda 2, Sarga 010, Verse 008"}
{"quote": "kasya vā te priyaṃ kāryaṃ kena vā vipriyaṃ kṛtam kaḥ priyaṃ labhatām adya ko vā sumahad apriyam", "category": "Epic, Ramayana", "book": "Ramayana", "position": "Kanda 2, Sarga 010, Verse 009"}
{"quote": "avadhyo vadhyatāṃ ko vā vadhyaḥ ko vā vimucyatām daridraḥ ko bhavatv āḍhyo dravyavān vāpy akiṃcanaḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 010"}
{"quote": "ahaṃ caiva madīyāś ca sarve tava vaśānugāḥ na te kaṃ cid abhiprāyaṃ vyāhantum aham utsahe", "category": "Epic, Ramayana", "book": "Ramayana", "position": "Kanda 2, Sarga 010, Verse 011"}
{"quote": "ātmano jīvitenāpi brūhi yan manasecchasi yāvad āvartate cakraṃ tāvatī me vasuṃdharā", "category": "Epic, Ramayana", "book": "Ramayana", "position": "Kanda 2, Sarga 010, Verse 012"}
{"quote": "tathoktā sā samāśvastā vaktukāmā tad apriyam paripīḍayituṃ bhūyo bhartāram upacakrame", "category": "Epic, Ramayana", "book": "Ramayana", "position": "Kanda 2, Sarga 010, Verse 013"}
{"quote": "nāsmi viprakṛtā deva kena cin na vimānitā abhiprāyas tu me kaś cit tam icchāmi tvayā kṛtam", "category": "Epic, Ramayana", "book": "Ramayana", "position": "Kanda 2, Sarga 010, Verse 014"}
{"quote": "pratijñāṃ pratijānīṣva yadi tvaṃ kartum icchasi atha tad vyāhariṣyāmi yad abhiprārthitaṃ mayā", "category": "Epic, Ramayana", "book": "Ramayana", "position": "Kanda 2, Sarga 010, Verse 015"}
{"quote": "evam uktas tayā rājā priyayā strīvaśaṃ gataḥ tām uvāca mahātejāḥ kaikeyīm īṣadutsmitaḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 016"}
{"quote": "avalipte na jānāsi tvattaḥ priyataro mama manujo manujavyāghrād rāmād anyo na vidyate", "category": "Epic, Ramayana", "book": "Ramayana", "position": "Kanda 2, Sarga 010, Verse 017"}
{"quote": "bhadre hṛdayam apy etad anumṛśśyoddharasva me etat samīkṣya kaikeyi brūhi yat sādhu manyase", "category": "Epic, Ramayana", "book": "Ramayana", "position": "Kanda 2, Sarga 010, Verse 018"}
{"quote": "balam ātmani paśyantī na māṃ śaṅkitum arhasi kariṣyāmi tava prītiṃ sukṛtenāpi te śape", "category": "Epic, Ramayana", "book": "Ramayana", "position": "Kanda 2, Sarga 010, Verse 019"}
{"quote": "tena vākyena saṃhṛṣṭā tam abhiprāyam ātmanaḥ vyājahāra mahāghoram abhyāgatam ivāntakam", "category": "Epic, Ramayana", "book": "Ramayana", "position": "Kanda 2, Sarga 010, Verse 020"}
{"quote": "yathākrameṇa śapasi varaṃ mama dadāsi ca tac chṛṇvantu trayastriṃśad devāḥ sendrapurogamāḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 021"}
{"quote": "candrādityau nabhaś caiva grahā rātryahanī diśaḥ jagac ca pṛthivī caiva sagandharvā sarākṣasā", "category": "Epic, Ramayana", "book": "Ramayana", "position": "Kanda 2, Sarga 010, Verse 022"}
{"quote": "niśācarāṇi bhūtāni gṛheṣu gṛhadevatāḥ yāni cānyāni bhūtāni jānīyur bhāṣitaṃ tava", "category": "Epic, Ramayana", "book": "Ramayana", "position": "Kanda 2, Sarga 010, Verse 023"}
{"quote": "satyasaṃdho mahātejā dharmajñaḥ susamāhitaḥ varaṃ mama dadāty eṣa tan me śṛṇvantu devatāḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 024"}
{"quote": "iti devī maheṣvāsaṃ parigṛhyābhiśasya ca tataḥ param uvācedaṃ varadaṃ kāmamohitam", "category": "Epic, Ramayana", "book": "Ramayana", "position": "Kanda 2, Sarga 010, Verse 025"}
{"quote": "varau yau me tvayā deva tadā dattau mahīpate tau tāvad aham adyaiva vakṣyāmi śṛṇu me vacaḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 026"}
{"quote": "abhiṣeka samārambho rāghavasyopakalpitaḥ anenaivābhiṣekeṇa bharato me 'bhiṣicyatām", "category": "Epic, Ramayana", "book": "Ramayana", "position": "Kanda 2, Sarga 010, Verse 027"}
{"quote": "nava pañca ca varṣāṇi daṇḍakāraṇyam āśritaḥ cīrājinajaṭādhārī rāmo bhavatu tāpasaḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 028"}
{"quote": "bharato bhajatām adya yauvarājyam akaṇṭakam adya caiva hi paśyeyaṃ prayāntaṃ rāghavaṃ vane", "category": "Epic, Ramayana", "book": "Ramayana", "position": "Kanda 2, Sarga 010, Verse 029"}
{"quote": "tataḥ śrutvā mahārājaḥ kaikeyyā dāruṇaṃ vacaḥ vyathito viklavaś caiva vyāghrīṃ dṛṣṭvā yathā mṛgaḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 030"}
{"quote": "asaṃvṛtāyām āsīno jagatyāṃ dīrgham ucchvasan aho dhig iti sāmarṣo vācam uktvā narādhipaḥ moham āpedivān bhūyaḥ śokopahatacetanaḥ", "category": "Epic, Ramayana", "book": "Ramayana", "position": "Kanda 2, Sarga 010, Verse 031"}
{"quote": "cireṇa tu nṛpaḥ saṃjñāṃ pratilabhya suduḥkhitaḥ kaikeyīm abravīt kruddhaḥ pradahann iva cakṣuṣā", "category": "Epic, Ramayana", "book": "Ramayana", "position": "Kanda 2, Sarga 010, Verse 032"}
{"quote": "nṛśaṃse duṣṭacāritre kulasyāsya vināśini kiṃ kṛtaṃ tava rāmeṇa pāpe pāpaṃ mayāpi vā", "category": "Epic, Ramayana", "book": "Ramayana", "position": "Kanda 2, Sarga 010, Verse 033"}
{"quote": "sadā te jananī tulyāṃ vṛttiṃ vahati rāghavaḥ tasyaiva tvam anarthāya kiṃnimittam ihodyatā", "category": "Epic, Ramayana", "book": "Ramayana", "position": "Kanda 2, Sarga 010, Verse 034"}
{"quote": "tvaṃ mayātmavināśāya bhavanaṃ svaṃ praveśitā avijñānān nṛpasutā vyālī tīkṣṇaviṣā yathā", "category": "Epic, Ramayana", "book": "Ramayana", "position": "Kanda 2, Sarga 010, Verse 035"}
{"quote": "jīvaloko yadā sarvo rāmasyeha guṇastavam aparādhaṃ kam uddiśya tyakṣyāmīṣṭam ahaṃ sutam", "category": "Epic, Ramayana", "book": "Ramayana", "position": "Kanda 2, Sarga 010, Verse 036"}
{"quote": "kausalyāṃ vā sumitrāṃ vā tyajeyam api vā śriyam jīvitaṃ vātmano rāmaṃ na tv eva pitṛvatsalam", "category": "Epic, Ramayana", "book": "Ramayana", "position": "Kanda 2, Sarga 010, Verse 037"}
{"quote": "parā bhavati me prītir dṛṣṭvā tanayam agrajam apaśyatas tu me rāmaṃ naṣṭā bhavati cetanā", "category": "Epic, Ramayana", "book": "Ramayana", "position": "Kanda 2, Sarga 010, Verse 038"}
{"quote": "tiṣṭhel loko vinā sūryaṃ sasyaṃ vā salilaṃ vinā na tu rāmaṃ vinā dehe tiṣṭhet tu mama jīvitam", "category": "Epic, Ramayana", "book": "Ramayana", "position": "Kanda 2, Sarga 010, Verse 039"}
{"quote": "tad alaṃ tyajyatām eṣa niścayaḥ pāpaniścaye api te caraṇau mūrdhnā spṛśāmy eṣa prasīda me", "category": "Epic, Ramayana", "book": "Ramayana", "position": "Kanda 2, Sarga 010, Verse 040"}
{"quote": "sa bhūmipālo vilapann anāthavat striyā gṛhīto dṛhaye 'timātratā papāta devyāś caraṇau prasāritāv ubhāv asaṃspṛśya yathāturas tathā", "category": "Epic, Ramayana", "book": "Ramayana", "position": "Kanda 2, Sarga 010, Verse 041"}
{"quote": "atadarhaṃ mahārājaṃ śayānam atathocitam yayātim iva puṇyānte devalokāt paricyutam", "category": "Epic, Ramayana", "book": "Ramayana", "position": "Kanda 2, Sarga 011, Verse 001"}
{"quote": "anartharūpā siddhārthā abhītā bhayadarśinī punar ākārayām āsa tam eva varam aṅganā", "category": "Epic, Ramayana", "book": "Ramayana", "position": "Kanda 2, Sarga 011, Verse 002"}
{"quote": "tvaṃ katthase mahārāja satyavādī dṛḍhavrataḥ mama cemaṃ varaṃ kasmād vidhārayitum icchasi", "category": "Epic, Ramayana", "book": "Ramayana", "position": "Kanda 2, Sarga 011, Verse 003"}
{"quote": "evam uktas tu kaikeyyā rājā daśarathas tadā pratyuvāca tataḥ kruddho muhūrtaṃ vihvalann iva", "category": "Epic, Ramayana", "book": "Ramayana", "position": "Kanda 2, Sarga 011, Verse 004"}
{"quote": "mṛte mayi gate rāme vanaṃ manujapuṃgave hantānārye mamāmitre rāmaḥ pravrājito vanam", "category": "Epic, Ramayana", "book": "Ramayana", "position": "Kanda 2, Sarga 011, Verse 005"}
{"quote": "yadi satyaṃ bravīmy etat tad asatyaṃ bhaviṣyati akīrtir atulā loke dhruvaṃ paribhavaś ca me", "category": "Epic, Ramayana", "book": "Ramayana", "position": "Kanda 2, Sarga 011, Verse 006"}
{"quote": "tathā vilapatas tasya paribhramitacetasaḥ astam abhyagamat sūryo rajanī cābhyavartata", "category": "Epic, Ramayana", "book": "Ramayana", "position": "Kanda 2, Sarga 011, Verse 007"}
{"quote": "sa triyāmā tathārtasya candramaṇḍalamaṇḍitā rājño vilapamānasya na vyabhāsata śarvarī", "category": "Epic, Ramayana", "book": "Ramayana", "position": "Kanda 2, Sarga 011, Verse 008"}
{"quote": "tathaivoṣṇaṃ viniḥśvasya vṛddho daśaratho nṛpaḥ vilalāpārtavad duḥkhaṃ gaganāsaktalocanaḥ", "category": "Epic, Ramayana", "book": "Ramayana", "position": "Kanda 2, Sarga 011, Verse 009"}
{"quote": "na prabhātaṃ tvayecchāmi mayāyaṃ racito 'ñjaliḥ atha vā gamyatāṃ śīghraṃ nāham icchāmi nirghṛṇām nṛśaṃsāṃ kaikeyīṃ draṣṭuṃ yatkṛte vyasanaṃ mahat", "category": "Epic, Ramayana", "book": "Ramayana", "position": "Kanda 2, Sarga 011, Verse 010"}
{"quote": "evam uktvā tato rājā kaikeyīṃ saṃyatāñjaliḥ prasādayām āsa punaḥ kaikeyīṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 011, Verse 011"}
{"quote": "sādhuvṛttasya dīnasya tvadgatasya gatāyuṣaḥ prasādaḥ kriyatāṃ devi bhadre rājño viśeṣataḥ", "category": "Epic, Ramayana", "book": "Ramayana", "position": "Kanda 2, Sarga 011, Verse 012"}
{"quote": "śūnyena khalu suśroṇi mayedaṃ samudāhṛtam kuru sādhu prasādaṃ me bāle sahṛdayā hy asi", "category": "Epic, Ramayana", "book": "Ramayana", "position": "Kanda 2, Sarga 011, Verse 013"}
{"quote": "viśuddhabhāvasya hi duṣṭabhāvā tāmrekṣaṇasyāśrukalasya rājñaḥ śrutvā vicitraṃ karuṇaṃ vilāpaṃ bhartur nṛśaṃsā na cakāra vākyam", "category": "Epic, Ramayana", "book": "Ramayana", "position": "Kanda 2, Sarga 011, Verse 014"}
{"quote": "tataḥ sa rājā punar eva mūrchitaḥ priyām atuṣṭāṃ pratikūlabhāṣiṇīm samīkṣya putrasya vivāsanaṃ prati kṣitau visaṃjño nipapāta duḥkhitaḥ", "category": "Epic, Ramayana", "book": "Ramayana", "position": "Kanda 2, Sarga 011, Verse 015"}
{"quote": "putraśokārditaṃ pāpā visaṃjñaṃ patitaṃ bhuvi viveṣṭamānam udīkṣya saikṣvākam idam abravīt", "category": "Epic, Ramayana", "book": "Ramayana", "position": "Kanda 2, Sarga 012, Verse 001"}
{"quote": "pāpaṃ kṛtveva kim idaṃ mama saṃśrutya saṃśravam śeṣe kṣititale sannaḥ sthityāṃ sthātuṃ tvam arhasi", "category": "Epic, Ramayana", "book": "Ramayana", "position": "Kanda 2, Sarga 012, Verse 002"}
{"quote": "āhuḥ satyaṃ hi paramaṃ dharmaṃ dharmavido janāḥ satyam āśritya hi mayā tvaṃ ca dharmaṃ pracoditaḥ", "category": "Epic, Ramayana", "book": "Ramayana", "position": "Kanda 2, Sarga 012, Verse 003"}
{"quote": "saṃśrutya śaibyaḥ śyenāya svāṃ tanuṃ jagatīpatiḥ pradāya pakṣiṇo rājañ jagāma gatim uttamām", "category": "Epic, Ramayana", "book": "Ramayana", "position": "Kanda 2, Sarga 012, Verse 004"}
{"quote": "tatha hy alarkas tejasvī brāhmaṇe vedapārage yācamāne svake netre uddhṛtyāvimanā dadau", "category": "Epic, Ramayana", "book": "Ramayana", "position": "Kanda 2, Sarga 012, Verse 005"}
{"quote": "saritāṃ tu patiḥ svalpāṃ maryādāṃ satyam anvitaḥ satyānurodhāt samaye velāṃ khāṃ nātivartate", "category": "Epic, Ramayana", "book": "Ramayana", "position": "Kanda 2, Sarga 012, Verse 006"}
{"quote": "samayaṃ ca mamāryemaṃ yadi tvaṃ na kariṣyasi agratas te parityaktā parityakṣyāmi jīvitam", "category": "Epic, Ramayana", "book": "Ramayana", "position": "Kanda 2, Sarga 012, Verse 007"}
{"quote": "evaṃ pracodito rājā kaikeyyā nirviśaṅkayā nāśakat pāśam unmoktuṃ balir indrakṛtaṃ yathā", "category": "Epic, Ramayana", "book": "Ramayana", "position": "Kanda 2, Sarga 012, Verse 008"}
{"quote": "udbhrāntahṛdayaś cāpi vivarṇavanado 'bhavat sa dhuryo vai parispandan yugacakrāntaraṃ yathā", "category": "Epic, Ramayana", "book": "Ramayana", "position": "Kanda 2, Sarga 012, Verse 009"}
{"quote": "vihvalābhyāṃ ca netrābhyām apaśyann iva bhūmipaḥ kṛcchrād dhairyeṇa saṃstabhya kaikeyīm idam abravīt", "category": "Epic, Ramayana", "book": "Ramayana", "position": "Kanda 2, Sarga 012, Verse 010"}
{"quote": "yas te mantrakṛtaḥ pāṇir agnau pāpe mayā dhṛtaḥ taṃ tyajāmi svajaṃ caiva tava putraṃ saha tvayā", "category": "Epic, Ramayana", "book": "Ramayana", "position": "Kanda 2, Sarga 012, Verse 011"}
{"quote": "tataḥ pāpasamācārā kaikeyī pārthivaṃ punaḥ uvāca paruṣaṃ vākyaṃ vākyajñā roṣamūrchitā", "category": "Epic, Ramayana", "book": "Ramayana", "position": "Kanda 2, Sarga 012, Verse 012"}
{"quote": "kim idaṃ bhāṣase rājan vākyaṃ gararujopamam ānāyayitum akliṣṭaṃ putraṃ rāmam ihārhasi", "category": "Epic, Ramayana", "book": "Ramayana", "position": "Kanda 2, Sarga 012, Verse 013"}
{"quote": "sthāpya rājye mama sutaṃ kṛtvā rāmaṃ vanecaram niḥsapatnāṃ ca māṃ kṛtvā kṛtakṛtyo bhaviṣyasi", "category": "Epic, Ramayana", "book": "Ramayana", "position": "Kanda 2, Sarga 012, Verse 014"}
{"quote": "sa nunna iva tīkṣeṇa pratodena hayottamaḥ rājā pradocito 'bhīkṣṇaṃ kaikeyīm idam abravīt", "category": "Epic, Ramayana", "book": "Ramayana", "position": "Kanda 2, Sarga 012, Verse 015"}
{"quote": "dharmabandhena baddho 'smi naṣṭā ca mama cetanā jyeṣṭhaṃ putraṃ priyaṃ rāmaṃ draṣṭum icchāmi dhārmikam", "category": "Epic, Ramayana", "book": "Ramayana", "position": "Kanda 2, Sarga 012, Verse 016"}
{"quote": "iti rājño vacaḥ śrutvā kaikeyī tadanantaram svayam evābravīt sūtaṃ gaccha tvaṃ rāmam ānaya", "category": "Epic, Ramayana", "book": "Ramayana", "position": "Kanda 2, Sarga 012, Verse 017"}
{"quote": "tataḥ sa rājā taṃ sūtaṃ sannaharṣaḥ sutaṃ prati śokāraktekṣaṇaḥ śrīmān udvīkṣyovāca dhārmikaḥ", "category": "Epic, Ramayana", "book": "Ramayana", "position": "Kanda 2, Sarga 012, Verse 018"}
{"quote": "sumantraḥ karuṇaṃ śrutvā dṛṣṭvā dīnaṃ ca pārthivam pragṛhītāñjaliḥ kiṃ cit tasmād deśād apākraman", "category": "Epic, Ramayana", "book": "Ramayana", "position": "Kanda 2, Sarga 012, Verse 019"}
{"quote": "yadā vaktuṃ svayaṃ dainyān na śaśāka mahīpatiḥ tadā sumantraṃ mantrajñā kaikeyī pratyuvāca ha", "category": "Epic, Ramayana", "book": "Ramayana", "position": "Kanda 2, Sarga 012, Verse 020"}
{"quote": "sumantra rāmaṃ drakṣyāmi śīghram ānaya sundaram sa manyamānaḥ kalyāṇaṃ hṛdayena nananda ca", "category": "Epic, Ramayana", "book": "Ramayana", "position": "Kanda 2, Sarga 012, Verse 021"}
{"quote": "sumantraś cintayām āsa tvaritaṃ coditas tayā vyaktaṃ rāmo 'bhiṣekārtham ihāyāsyati dharmavit", "category": "Epic, Ramayana", "book": "Ramayana", "position": "Kanda 2, Sarga 012, Verse 022"}
{"quote": "iti sūto matiṃ kṛtvā harṣeṇa mahatā punaḥ nirjagāma mahātejā rāghavasya didṛkṣayā", "category": "Epic, Ramayana", "book": "Ramayana", "position": "Kanda 2, Sarga 012, Verse 023"}
{"quote": "tataḥ purastāt sahasā vinirgato mahīpatīn dvāragatān vilokayan dadarśa paurān vividhān mahādhanān upasthitān dvāram upetya viṣṭhitān", "category": "Epic, Ramayana", "book": "Ramayana", "position": "Kanda 2, Sarga 012, Verse 024"}
{"quote": "te tu tāṃ rajanīm uṣya brāhmaṇā vedapāragāḥ upatasthur upasthānaṃ saharājapurohitāḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 001"}
{"quote": "amātyā balamukhyāś ca mukhyā ye nigamasya ca rāghavasyābhiṣekārthe prīyamāṇās tu saṃgatāḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 002"}
{"quote": "udite vimale sūrye puṣye cābhyāgate 'hani abhiṣekāya rāmasya dvijendrair upakalpitam", "category": "Epic, Ramayana", "book": "Ramayana", "position": "Kanda 2, Sarga 013, Verse 003"}
{"quote": "kāñcanā jalakumbhāś ca bhadrapīṭhaṃ svalaṃkṛtam rāmaś ca samyagāstīrṇo bhāsvarā vyāghracarmaṇā", "category": "Epic, Ramayana", "book": "Ramayana", "position": "Kanda 2, Sarga 013, Verse 004"}
{"quote": "gaṅgāyamunayoḥ puṇyāt saṃgamād āhṛtaṃ jalam yāś cānyāḥ saritaḥ puṇyā hradāḥ kūpāḥ sarāṃsi ca", "category": "Epic, Ramayana", "book": "Ramayana", "position": "Kanda 2, Sarga 013, Verse 005"}
{"quote": "prāgvāhāś cordhvavāhāś ca tiryagvāhāḥ samāhitāḥ tābhyaś caivāhṛtaṃ toyaṃ samudrebhyaś ca sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 006"}
{"quote": "kṣaudraṃ dadhi ghṛtaṃ lājā darbhāḥ sumanasaḥ payaḥ salājāḥ kṣīribhiś channā ghaṭāḥ kāñcanarājatāḥ padmotpalayutā bhānti pūrṇāḥ paramavāriṇā", "category": "Epic, Ramayana", "book": "Ramayana", "position": "Kanda 2, Sarga 013, Verse 007"}
{"quote": "candrāṃśuvikacaprakhyaṃ pāṇḍuraṃ ratnabhūṣitam sajjaṃ tiṣṭhati rāmasya vālavyajanam uttamam", "category": "Epic, Ramayana", "book": "Ramayana", "position": "Kanda 2, Sarga 013, Verse 008"}
{"quote": "candramaṇḍalasaṃkāśam ātapatraṃ ca pāṇḍuram sajjaṃ dyutikaraṃ śrīmad abhiṣekapuraskṛtam", "category": "Epic, Ramayana", "book": "Ramayana", "position": "Kanda 2, Sarga 013, Verse 009"}
{"quote": "pāṇḍuraś ca vṛṣaḥ sajjaḥ pāṇḍurāśvaś ca susthitaḥ prasrutaś ca gajaḥ śrīmān aupavāhyaḥ pratīkṣate", "category": "Epic, Ramayana", "book": "Ramayana", "position": "Kanda 2, Sarga 013, Verse 010"}
{"quote": "aṣṭau kanyāś ca maṅgalyāḥ sarvābharaṇabhūṣitāḥ vāditrāṇi ca sarvāṇi bandinaś ca tathāpare", "category": "Epic, Ramayana", "book": "Ramayana", "position": "Kanda 2, Sarga 013, Verse 011"}
{"quote": "ikṣvākūṇāṃ yathā rājye saṃbhriyetābhiṣecanam tathā jātīyām ādāya rājaputrābhiṣecanam", "category": "Epic, Ramayana", "book": "Ramayana", "position": "Kanda 2, Sarga 013, Verse 012"}
{"quote": "te rājavacanāt tatra samavetā mahīpatim apaśyanto 'bruvan ko nu rājño naḥ prativedayet", "category": "Epic, Ramayana", "book": "Ramayana", "position": "Kanda 2, Sarga 013, Verse 013"}
{"quote": "na paśyāmaś ca rājānam uditaś ca divākaraḥ yauvarājyābhiṣekaś ca sajjo rāmasya dhīmataḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 014"}
{"quote": "iti teṣu bruvāṇeṣu sārvabhaumān mahīpatīn abravīt tān idaṃ sarvān sumantro rājasatkṛtaḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 015"}
{"quote": "ayaṃ pṛcchāmi vacanāt sukham āyuṣmatām aham rājñaḥ saṃpratibuddhasya yac cāgamanakāraṇam", "category": "Epic, Ramayana", "book": "Ramayana", "position": "Kanda 2, Sarga 013, Verse 016"}
{"quote": "ity uktvāntaḥpuradvāram ājagāma purāṇavit āśīrbhir guṇayuktābhir abhituṣṭāva rāghavam", "category": "Epic, Ramayana", "book": "Ramayana", "position": "Kanda 2, Sarga 013, Verse 017"}
{"quote": "gatā bhagavatī rātrirahaḥ śivam upasthitam budhyasva nṛpaśārdūla kuru kāryam anantaram", "category": "Epic, Ramayana", "book": "Ramayana", "position": "Kanda 2, Sarga 013, Verse 018"}
{"quote": "brāhmaṇā balamukhyāś ca naigamāś cāgatā nṛpa darśanaṃ pratikāṅkṣante pratibudhyasva rāghava", "category": "Epic, Ramayana", "book": "Ramayana", "position": "Kanda 2, Sarga 013, Verse 019"}
{"quote": "stuvantaṃ taṃ tadā sūtaṃ sumantraṃ mantrakovidam pratibudhya tato rājā idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 013, Verse 020"}
{"quote": "na caiva saṃprasuto 'ham ānayed āśu rāghavam iti rājā daśarathaḥ sūtaṃ tatrānvaśāt punaḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 021"}
{"quote": "sa rājavacanaṃ śrutvā śirasā pratipūjya tam nirjagāma nṛpāvāsān manyamānaḥ priyaṃ mahat", "category": "Epic, Ramayana", "book": "Ramayana", "position": "Kanda 2, Sarga 013, Verse 022"}
{"quote": "prapanno rājamārgaṃ ca patākā dhvajaśobhitam sa sūtas tatra śuśrāva rāmādhikaraṇāḥ kathāḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 023"}
{"quote": "tato dadarśa ruciraṃ kailāsasadṛśaprabham rāmaveśma sumantras tu śakraveśmasamaprabham", "category": "Epic, Ramayana", "book": "Ramayana", "position": "Kanda 2, Sarga 013, Verse 024"}
{"quote": "mahākapāṭapihitaṃ vitardiśataśobhitam kāñcanapratimaikāgraṃ maṇividrumatoraṇam", "category": "Epic, Ramayana", "book": "Ramayana", "position": "Kanda 2, Sarga 013, Verse 025"}
{"quote": "śāradābhraghanaprakhyaṃ dīptaṃ meruguhopamam dāmabhir varamālyānāṃ sumahadbhir alaṃkṛtam", "category": "Epic, Ramayana", "book": "Ramayana", "position": "Kanda 2, Sarga 013, Verse 026"}
{"quote": "sa vājiyuktena rathena sārathir narākulaṃ rājakulaṃ vilokayan tataḥ samāsādya mahādhanaṃ mahat prahṛṣṭaromā sa babhūva sārathiḥ", "category": "Epic, Ramayana", "book": "Ramayana", "position": "Kanda 2, Sarga 013, Verse 027"}
{"quote": "tad adrikūṭācalameghasaṃnibhaṃ mahāvimānottamaveśmasaṃghavat avāryamāṇaḥ praviveśa sārathiḥ prabhūtaratnaṃ makaro yathārṇavam", "category": "Epic, Ramayana", "book": "Ramayana", "position": "Kanda 2, Sarga 013, Verse 028"}
{"quote": "sa tad antaḥpuradvāraṃ samatītya janākulam praviviktāṃ tataḥ kakṣyām āsasāda purāṇavit", "category": "Epic, Ramayana", "book": "Ramayana", "position": "Kanda 2, Sarga 014, Verse 001"}
{"quote": "prāsakārmukabibhradbhir yuvabhir mṛṣṭakuṇḍalaiḥ apramādibhir ekāgraiḥ svanuraktair adhiṣṭhitām", "category": "Epic, Ramayana", "book": "Ramayana", "position": "Kanda 2, Sarga 014, Verse 002"}
{"quote": "tatra kāṣāyiṇo vṛddhān vetrapāṇīn svalaṃkṛtān dadarśa viṣṭhitān dvāri stryadhyakṣān susamāhitān", "category": "Epic, Ramayana", "book": "Ramayana", "position": "Kanda 2, Sarga 014, Verse 003"}
{"quote": "te samīkṣya samāyāntaṃ rāmapriyacikīrṣavaḥ sahabhāryāya rāmāya kṣipram evācacakṣire", "category": "Epic, Ramayana", "book": "Ramayana", "position": "Kanda 2, Sarga 014, Verse 004"}
{"quote": "prativeditam ājñāya sūtam abhyantaraṃ pituḥ tatraivānāyayām āsa rāghavaḥ priyakāmyayā", "category": "Epic, Ramayana", "book": "Ramayana", "position": "Kanda 2, Sarga 014, Verse 005"}
{"quote": "taṃ vaiśravaṇasaṃkāśam upaviṣṭaṃ svalaṃkṛtam dādarśa sūtaḥ paryaṅke sauvaṇo sottaracchade", "category": "Epic, Ramayana", "book": "Ramayana", "position": "Kanda 2, Sarga 014, Verse 006"}
{"quote": "varāharudhirābheṇa śucinā ca sugandhinā anuliptaṃ parārdhyena candanena paraṃtapam", "category": "Epic, Ramayana", "book": "Ramayana", "position": "Kanda 2, Sarga 014, Verse 007"}
{"quote": "sthitayā pārśvataś cāpi vālavyajanahastayā upetaṃ sītayā bhūyaś citrayā śaśinaṃ yathā", "category": "Epic, Ramayana", "book": "Ramayana", "position": "Kanda 2, Sarga 014, Verse 008"}
{"quote": "taṃ tapantam ivādityam upapannaṃ svatejasā vavande varadaṃ bandī niyamajño vinītavat", "category": "Epic, Ramayana", "book": "Ramayana", "position": "Kanda 2, Sarga 014, Verse 009"}
{"quote": "prāñjalis tu sukhaṃ pṛṣṭvā vihāraśayanāsane rājaputram uvācedaṃ sumantro rājasatkṛtaḥ", "category": "Epic, Ramayana", "book": "Ramayana", "position": "Kanda 2, Sarga 014, Verse 010"}
{"quote": "kausalyā suprabhā deva pitā tvaṃ draṣṭum icchati mahiṣyā saha kaikeyyā gamyatāṃ tatra māciram", "category": "Epic, Ramayana", "book": "Ramayana", "position": "Kanda 2, Sarga 014, Verse 011"}
{"quote": "evam uktas tu saṃhṛṣṭo narasiṃho mahādyutiḥ tataḥ saṃmānayām āsa sītām idam uvāca ha", "category": "Epic, Ramayana", "book": "Ramayana", "position": "Kanda 2, Sarga 014, Verse 012"}
{"quote": "devi devaś ca devī ca samāgamya madantare mantreyete dhruvaṃ kiṃ cid abhiṣecanasaṃhitam", "category": "Epic, Ramayana", "book": "Ramayana", "position": "Kanda 2, Sarga 014, Verse 013"}
{"quote": "lakṣayitvā hy abhiprāyaṃ priyakāmā sudakṣiṇā saṃcodayati rājānaṃ madarthaṃ madirekṣaṇā", "category": "Epic, Ramayana", "book": "Ramayana", "position": "Kanda 2, Sarga 014, Verse 014"}
{"quote": "yādṛśī pariṣat tatra tādṛśo dūta āgataḥ dhruvam adyaiva māṃ rājā yauvarājye 'bhiṣekṣyati", "category": "Epic, Ramayana", "book": "Ramayana", "position": "Kanda 2, Sarga 014, Verse 015"}
{"quote": "hanta śīghram ito gatvā drakṣyāmi ca mahīpatiḥ saha tvaṃ parivāreṇa sukham āssva ramasya ca", "category": "Epic, Ramayana", "book": "Ramayana", "position": "Kanda 2, Sarga 014, Verse 016"}
{"quote": "patisaṃmānitā sītā bhartāram asitekṣaṇā ādvāram anuvavrāja maṅgalāny abhidadhyuṣī", "category": "Epic, Ramayana", "book": "Ramayana", "position": "Kanda 2, Sarga 014, Verse 017"}
{"quote": "sa sarvān arthino dṛṣṭvā sametya pratinandya ca tataḥ pāvakasaṃkāśam āruroha rathottamam", "category": "Epic, Ramayana", "book": "Ramayana", "position": "Kanda 2, Sarga 014, Verse 018"}
{"quote": "muṣṇantam iva cakṣūṃṣi prabhayā hemavarcasaṃ kareṇuśiśukalpaiś ca yuktaṃ paramavājibhiḥ", "category": "Epic, Ramayana", "book": "Ramayana", "position": "Kanda 2, Sarga 014, Verse 019"}
{"quote": "hariyuktaṃ sahasrākṣo ratham indra ivāśugam prayayau tūrṇam āsthāya rāghavo jvalitaḥ śriyā", "category": "Epic, Ramayana", "book": "Ramayana", "position": "Kanda 2, Sarga 014, Verse 020"}
{"quote": "sa parjanya ivākāśe svanavān abhinādayan niketān niryayau śrīmān mahābhrād iva candramāḥ", "category": "Epic, Ramayana", "book": "Ramayana", "position": "Kanda 2, Sarga 014, Verse 021"}
{"quote": "chatracāmarapāṇis tu lakṣmaṇo rāghavānujaḥ jugopa bhrātaraṃ bhrātā ratham āsthāya pṛṣṭhataḥ", "category": "Epic, Ramayana", "book": "Ramayana", "position": "Kanda 2, Sarga 014, Verse 022"}
{"quote": "tato halahalāśabdas tumulaḥ samajāyata tasya niṣkramamāṇasya janaughasya samantataḥ", "category": "Epic, Ramayana", "book": "Ramayana", "position": "Kanda 2, Sarga 014, Verse 023"}
{"quote": "sa rāghavas tatra kathāpralāpaṃ śuśrāva lokasya samāgatasya ātmādhikārā vividhāś ca vācaḥ prahṛṣṭarūpasya pure janasya", "category": "Epic, Ramayana", "book": "Ramayana", "position": "Kanda 2, Sarga 014, Verse 024"}
{"quote": "eṣa śriyaṃ gacchati rāghavo 'dya rājaprasādād vipulāṃ gamiṣyan ete vayaṃ sarvasamṛddhakāmā yeṣām ayaṃ no bhavitā praśāstā lābho janasyāsya yad eṣa sarvaṃ prapatsyate rāṣṭram idaṃ cirāya", "category": "Epic, Ramayana", "book": "Ramayana", "position": "Kanda 2, Sarga 014, Verse 025"}
{"quote": "sa ghoṣavadbhiś ca hayaiḥ sanāgaiḥ puraḥsaraiḥ svastikasūtamāgadhaiḥ mahīyamānaḥ pravaraiś ca vādakair abhiṣṭuto vaiśravaṇo yathā yayau", "category": "Epic, Ramayana", "book": "Ramayana", "position": "Kanda 2, Sarga 014, Verse 026"}
{"quote": "kareṇumātaṅgarathāśvasaṃkulaṃ mahājanaughaiḥ paripūrṇacatvaram prabhūtaratnaṃ bahupaṇyasaṃcayaṃ dadarśa rāmo ruciraṃ mahāpatham", "category": "Epic, Ramayana", "book": "Ramayana", "position": "Kanda 2, Sarga 014, Verse 027"}
{"quote": "sa rāmo ratham āsthāya saṃprahṛṣṭasuhṛjjanaḥ apaśyan nagaraṃ śrīmān nānājanasamākulam", "category": "Epic, Ramayana", "book": "Ramayana", "position": "Kanda 2, Sarga 015, Verse 001"}
{"quote": "sa gṛhair abhrasaṃkāśaiḥ pāṇḍurair upaśobhitam rājamārgaṃ yayau rāmo madhyenāgarudhūpitam", "category": "Epic, Ramayana", "book": "Ramayana", "position": "Kanda 2, Sarga 015, Verse 002"}
{"quote": "śobhamānam asaṃbādhaṃ taṃ rājapatham uttamam saṃvṛtaṃ vividhaiḥ paṇyair bhakṣyair uccāvacair api", "category": "Epic, Ramayana", "book": "Ramayana", "position": "Kanda 2, Sarga 015, Verse 003"}
{"quote": "āśīrvādān bahūñ śṛṇvan suhṛdbhiḥ samudīritān yathārhaṃ cāpi saṃpūjya sarvān eva narān yayau", "category": "Epic, Ramayana", "book": "Ramayana", "position": "Kanda 2, Sarga 015, Verse 004"}
{"quote": "pitāmahair ācaritaṃ tathaiva prapitāmahaiḥ adyopādāya taṃ mārgam abhiṣikto 'nupālaya", "category": "Epic, Ramayana", "book": "Ramayana", "position": "Kanda 2, Sarga 015, Verse 005"}
{"quote": "yathā sma lālitāḥ pitrā yathā pūrvaiḥ pitāmahaiḥ tataḥ sukhataraṃ sarve rāme vatsyāma rājani", "category": "Epic, Ramayana", "book": "Ramayana", "position": "Kanda 2, Sarga 015, Verse 006"}
{"quote": "alam adya hi bhuktena paramārthair alaṃ ca naḥ yathā paśyāma niryāntaṃ rāmaṃ rājye pratiṣṭhitam", "category": "Epic, Ramayana", "book": "Ramayana", "position": "Kanda 2, Sarga 015, Verse 007"}
{"quote": "ato hi na priyataraṃ nānyat kiṃ cid bhaviṣyati yathābhiṣeko rāmasya rājyenāmitatejasaḥ", "category": "Epic, Ramayana", "book": "Ramayana", "position": "Kanda 2, Sarga 015, Verse 008"}
{"quote": "etāś cānyāś ca suhṛdām udāsīnaḥ kathāḥ śubhāḥ ātmasaṃpūjanīḥ śṛṇvan yayau rāmo mahāpatham", "category": "Epic, Ramayana", "book": "Ramayana", "position": "Kanda 2, Sarga 015, Verse 009"}
{"quote": "na hi tasmān manaḥ kaś cic cakṣuṣī vā narottamāt naraḥ śaknoty apākraṣṭum atikrānte 'pi rāghave", "category": "Epic, Ramayana", "book": "Ramayana", "position": "Kanda 2, Sarga 015, Verse 010"}
{"quote": "sarveṣāṃ sa hi dharmātmā varṇānāṃ kurute dayām caturṇāṃ hi vayaḥsthānāṃ tena te tam anuvratāḥ", "category": "Epic, Ramayana", "book": "Ramayana", "position": "Kanda 2, Sarga 015, Verse 011"}
{"quote": "sa rājakulam āsādya mahendrabhavanopamam rājaputraḥ pitur veśma praviveśa śriyā jvalan", "category": "Epic, Ramayana", "book": "Ramayana", "position": "Kanda 2, Sarga 015, Verse 012"}
{"quote": "sa sarvāḥ samatikramya kakṣyā daśarathātmajaḥ saṃnivartya janaṃ sarvaṃ śuddhāntaḥpuram abhyagāt", "category": "Epic, Ramayana", "book": "Ramayana", "position": "Kanda 2, Sarga 015, Verse 013"}
{"quote": "tataḥ praviṣṭe pitur antikaṃ tadā janaḥ sa sarvo mudito nṛpātmaje pratīkṣate tasya punaḥ sma nirgamaṃ yathodayaṃ candramasaḥ saritpatiḥ", "category": "Epic, Ramayana", "book": "Ramayana", "position": "Kanda 2, Sarga 015, Verse 014"}
{"quote": "sa dadarśāsane rāmo niṣaṇṇaṃ pitaraṃ śubhe kaikeyīsahitaṃ dīnaṃ mukhena pariśuṣyatā", "category": "Epic, Ramayana", "book": "Ramayana", "position": "Kanda 2, Sarga 016, Verse 001"}
{"quote": "sa pituś caraṇau pūrvam abhivādya vinītavat tato vavande caraṇau kaikeyyāḥ susamāhitaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 002"}
{"quote": "rāmety uktvā ca vacanaṃ vāṣpaparyākulekṣaṇaḥ śaśāka nṛpatir dīno nekṣituṃ nābhibhāṣitum", "category": "Epic, Ramayana", "book": "Ramayana", "position": "Kanda 2, Sarga 016, Verse 003"}
{"quote": "tad apūrvaṃ narapater dṛṣṭvā rūpaṃ bhayāvaham rāmo 'pi bhayam āpannaḥ padā spṛṣṭveva pannagam", "category": "Epic, Ramayana", "book": "Ramayana", "position": "Kanda 2, Sarga 016, Verse 004"}
{"quote": "indriyair aprahṛṣṭais taṃ śokasaṃtāpakarśitam niḥśvasantaṃ mahārājaṃ vyathitākulacetasaṃ", "category": "Epic, Ramayana", "book": "Ramayana", "position": "Kanda 2, Sarga 016, Verse 005"}
{"quote": "ūrmi mālinam akṣobhyaṃ kṣubhyantam iva sāgaram upaplutam ivādityam uktānṛtam ṛṣiṃ yathā", "category": "Epic, Ramayana", "book": "Ramayana", "position": "Kanda 2, Sarga 016, Verse 006"}
{"quote": "acintyakalpaṃ hi pitus taṃ śokam upadhārayan babhūva saṃrabdhataraḥ samudra iva parvaṇi", "category": "Epic, Ramayana", "book": "Ramayana", "position": "Kanda 2, Sarga 016, Verse 007"}
{"quote": "cintayām āsa ca tadā rāmaḥ pitṛhite rataḥ kiṃsvid adyaiva nṛpatir na māṃ pratyabhinandati", "category": "Epic, Ramayana", "book": "Ramayana", "position": "Kanda 2, Sarga 016, Verse 008"}
{"quote": "anyadā māṃ pitā dṛṣṭvā kupito 'pi prasīdati tasya mām adya saṃprekṣya kimāyāsaḥ pravartate", "category": "Epic, Ramayana", "book": "Ramayana", "position": "Kanda 2, Sarga 016, Verse 009"}
{"quote": "sa dīna iva śokārto viṣaṇṇavadanadyutiḥ kaikeyīm abhivādyaiva rāmo vacanam abravīt", "category": "Epic, Ramayana", "book": "Ramayana", "position": "Kanda 2, Sarga 016, Verse 010"}
{"quote": "kaccin mayā nāparāddham ajñānād yena me pitā kupitas tan mamācakṣva tvaṃ caivainaṃ prasādaya", "category": "Epic, Ramayana", "book": "Ramayana", "position": "Kanda 2, Sarga 016, Verse 011"}
{"quote": "vivarṇavadano dīno na hi mām abhibhāṣate śārīro mānaso vāpi kaccid enaṃ na bādhate saṃtāpo vābhitāpo vā durlabhaṃ hi sadā sukham", "category": "Epic, Ramayana", "book": "Ramayana", "position": "Kanda 2, Sarga 016, Verse 012"}
{"quote": "kaccin na kiṃ cid bharate kumāre priyadarśane śatrughne vā mahāsattve mātṝṇāṃ vā mamāśubham", "category": "Epic, Ramayana", "book": "Ramayana", "position": "Kanda 2, Sarga 016, Verse 013"}
{"quote": "atoṣayan mahārājam akurvan vā pitur vacaḥ muhūrtam api neccheyaṃ jīvituṃ kupite nṛpe", "category": "Epic, Ramayana", "book": "Ramayana", "position": "Kanda 2, Sarga 016, Verse 014"}
{"quote": "yatomūlaṃ naraḥ paśyet prādurbhāvam ihātmanaḥ kathaṃ tasmin na varteta pratyakṣe sati daivate", "category": "Epic, Ramayana", "book": "Ramayana", "position": "Kanda 2, Sarga 016, Verse 015"}
{"quote": "kaccit te paruṣaṃ kiṃ cid abhimānāt pitā mama ukto bhavatyā kopena yatrāsya lulitaṃ manaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 016"}
{"quote": "etad ācakṣva me devi tattvena paripṛcchataḥ kiṃnimittam apūrvo 'yaṃ vikāro manujādhipe", "category": "Epic, Ramayana", "book": "Ramayana", "position": "Kanda 2, Sarga 016, Verse 017"}
{"quote": "ahaṃ hi vacanād rājñaḥ pateyam api pāvake bhakṣayeyaṃ viṣaṃ tīkṣṇaṃ majjeyam api cārṇave niyukto guruṇā pitrā nṛpeṇa ca hitena ca", "category": "Epic, Ramayana", "book": "Ramayana", "position": "Kanda 2, Sarga 016, Verse 018"}
{"quote": "tad brūhi vacanaṃ devi rājño yad abhikāṅkṣitam kariṣye pratijāne ca rāmo dvir nābhibhāṣate", "category": "Epic, Ramayana", "book": "Ramayana", "position": "Kanda 2, Sarga 016, Verse 019"}
{"quote": "tam ārjavasamāyuktam anāryā satyavādinam uvāca rāmaṃ kaikeyī vacanaṃ bhṛśadāruṇam", "category": "Epic, Ramayana", "book": "Ramayana", "position": "Kanda 2, Sarga 016, Verse 020"}
{"quote": "purā devāsure yuddhe pitrā te mama rāghava rakṣitena varau dattau saśalyena mahāraṇe", "category": "Epic, Ramayana", "book": "Ramayana", "position": "Kanda 2, Sarga 016, Verse 021"}
{"quote": "tatra me yācito rājā bharatasyābhiṣecanam gamanaṃ daṇḍakāraṇye tava cādyaiva rāghava", "category": "Epic, Ramayana", "book": "Ramayana", "position": "Kanda 2, Sarga 016, Verse 022"}
{"quote": "yadi satyapratijñaṃ tvaṃ pitaraṃ kartum icchasi ātmānaṃ ca narareṣṭha mama vākyam idaṃ śṛṇu", "category": "Epic, Ramayana", "book": "Ramayana", "position": "Kanda 2, Sarga 016, Verse 023"}
{"quote": "sa nideśe pitus tiṣṭha yathā tena pratiśrutam tvayāraṇyaṃ praveṣṭavyaṃ nava varṣāṇi pañca ca", "category": "Epic, Ramayana", "book": "Ramayana", "position": "Kanda 2, Sarga 016, Verse 024"}
{"quote": "sapta sapta ca varṣāṇi daṇḍakāraṇyam āśritaḥ abhiṣekam imaṃ tyaktvā jaṭācīradharo vasa", "category": "Epic, Ramayana", "book": "Ramayana", "position": "Kanda 2, Sarga 016, Verse 025"}
{"quote": "bharataḥ kosalapure praśāstu vasudhām imām nānāratnasamākīrṇāṃ savājirathakuñjarām", "category": "Epic, Ramayana", "book": "Ramayana", "position": "Kanda 2, Sarga 016, Verse 026"}
{"quote": "tad apriyam amitraghno vacanaṃ maraṇopamam śrutvā na vivyathe rāmaḥ kaikeyīṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 016, Verse 027"}
{"quote": "evam astu gamiṣyāmi vanaṃ vastum ahaṃ tv ataḥ jaṭācīradharo rājñaḥ pratijñām anupālayan", "category": "Epic, Ramayana", "book": "Ramayana", "position": "Kanda 2, Sarga 016, Verse 028"}
{"quote": "idaṃ tu jñātum icchāmi kimarthaṃ māṃ mahīpatiḥ nābhinandati durdharṣo yathāpuram ariṃdamaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 029"}
{"quote": "manyur na ca tvayā kāryo devi brūhi tavāgrataḥ yāsyāmi bhava suprītā vanaṃ cīrajaṭādharaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 030"}
{"quote": "hitena guruṇā pitrā kṛtajñena nṛpeṇa ca niyujyamāno viśrabdhaṃ kiṃ na kuryād ahaṃ priyam", "category": "Epic, Ramayana", "book": "Ramayana", "position": "Kanda 2, Sarga 016, Verse 031"}
{"quote": "alīkaṃ mānasaṃ tv ekaṃ hṛdayaṃ dahatīva me svayaṃ yan nāha māṃ rājā bharatasyābhiṣecanam", "category": "Epic, Ramayana", "book": "Ramayana", "position": "Kanda 2, Sarga 016, Verse 032"}
{"quote": "ahaṃ hi sītāṃ rājyaṃ ca prāṇān iṣṭān dhanāni ca hṛṣṭo bhrātre svayaṃ dadyāṃ bharatāyāpracoditaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 033"}
{"quote": "kiṃ punar manujendreṇa svayaṃ pitrā pracoditaḥ tava ca priyakāmārthaṃ pratijñām anupālayan", "category": "Epic, Ramayana", "book": "Ramayana", "position": "Kanda 2, Sarga 016, Verse 034"}
{"quote": "tad āśvāsaya hīmaṃ tvaṃ kiṃ nv idaṃ yan mahīpatiḥ vasudhāsaktanayano mandam aśrūṇi muñcati", "category": "Epic, Ramayana", "book": "Ramayana", "position": "Kanda 2, Sarga 016, Verse 035"}
{"quote": "gacchantu caivānayituṃ dūtāḥ śīghrajavair hayaiḥ bharataṃ mātulakulād adyaiva nṛpaśāsanāt", "category": "Epic, Ramayana", "book": "Ramayana", "position": "Kanda 2, Sarga 016, Verse 036"}
{"quote": "daṇḍakāraṇyam eṣo 'ham ito gacchāmi satvaraḥ avicārya pitur vākyaṃ samāvastuṃ caturdaśa", "category": "Epic, Ramayana", "book": "Ramayana", "position": "Kanda 2, Sarga 016, Verse 037"}
{"quote": "sā hṛṣṭā tasya tadvākyaṃ śrutvā rāmasya kaikayī prasthānaṃ śraddadhānā hi tvarayām āsa rāghavam", "category": "Epic, Ramayana", "book": "Ramayana", "position": "Kanda 2, Sarga 016, Verse 038"}
{"quote": "evaṃ bhavatu yāsyanti dūtāḥ śīghrajavair hayaiḥ bharataṃ mātulakulād upāvartayituṃ narāḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 039"}
{"quote": "tava tv ahaṃ kṣamaṃ manye notsukasya vilambanam rāma tasmād itaḥ śīghraṃ vanaṃ tvaṃ gantum arhasi", "category": "Epic, Ramayana", "book": "Ramayana", "position": "Kanda 2, Sarga 016, Verse 040"}
{"quote": "vrīḍānvitaḥ svayaṃ yac ca nṛpas tvāṃ nābhibhāṣate naitat kiṃ cin naraśreṣṭha manyur eṣo 'panīyatām", "category": "Epic, Ramayana", "book": "Ramayana", "position": "Kanda 2, Sarga 016, Verse 041"}
{"quote": "yāvat tvaṃ na vanaṃ yātaḥ purād asmād abhitvaran pitā tāvan na te rāma snāsyate bhokṣyate 'pi vā", "category": "Epic, Ramayana", "book": "Ramayana", "position": "Kanda 2, Sarga 016, Verse 042"}
{"quote": "dhik kaṣṭam iti niḥśvasya rājā śokapariplutaḥ mūrchito nyapatat tasmin paryaṅke hemabhūṣite", "category": "Epic, Ramayana", "book": "Ramayana", "position": "Kanda 2, Sarga 016, Verse 043"}
{"quote": "rāmo 'py utthāpya rājānaṃ kaikeyyābhipracoditaḥ kaśayevāhato vājī vanaṃ gantuṃ kṛtatvaraḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 044"}
{"quote": "tad apriyam anāryāyā vacanaṃ dāruṇodaram śrutvā gatavyatho rāmaḥ kaikeyīṃ vākyam abravīt", "category": "Epic, Ramayana", "book": "Ramayana", "position": "Kanda 2, Sarga 016, Verse 045"}
{"quote": "nāham arthaparo devi lokam āvastum utsahe viddhi mām ṛṣibhis tulyaṃ kevalaṃ dharmam āsthitam", "category": "Epic, Ramayana", "book": "Ramayana", "position": "Kanda 2, Sarga 016, Verse 046"}
{"quote": "yad atrabhavataḥ kiṃ cic chakyaṃ kartuṃ priyaṃ mayā prāṇān api parityajya sarvathā kṛtam eva tat", "category": "Epic, Ramayana", "book": "Ramayana", "position": "Kanda 2, Sarga 016, Verse 047"}
{"quote": "na hy ato dharmacaraṇaṃ kiṃ cid asti mahattaram yathā pitari śuśrūṣā tasya vā vacanakriyā", "category": "Epic, Ramayana", "book": "Ramayana", "position": "Kanda 2, Sarga 016, Verse 048"}
{"quote": "anukto 'py atrabhavatā bhavatyā vacanād aham vane vatsyāmi vijane varṣāṇīha caturdaśa", "category": "Epic, Ramayana", "book": "Ramayana", "position": "Kanda 2, Sarga 016, Verse 049"}
{"quote": "na nūnaṃ mayi kaikeyi kiṃ cid āśaṃsase guṇam yad rājānam avocas tvaṃ mameśvaratarā satī", "category": "Epic, Ramayana", "book": "Ramayana", "position": "Kanda 2, Sarga 016, Verse 050"}
{"quote": "yāvan mātaram āpṛcche sītāṃ cānunayāmy aham tato 'dyaiva gamiṣyāmi daṇḍakānāṃ mahad vanam", "category": "Epic, Ramayana", "book": "Ramayana", "position": "Kanda 2, Sarga 016, Verse 051"}
{"quote": "bharataḥ pālayed rājyaṃ śuśrūṣec ca pitur yathā tathā bhavatyā kartavyaṃ sa hi dharmaḥ sanātanaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 052"}
{"quote": "sa rāmasya vacaḥ śrutvā bhṛśaṃ duḥkhahataḥ pitā śokād aśaknuvan bāṣpaṃ praruroda mahāsvanam", "category": "Epic, Ramayana", "book": "Ramayana", "position": "Kanda 2, Sarga 016, Verse 053"}
{"quote": "vanditvā caraṇau rāmo visaṃjñasya pitus tadā kaikeyyāś cāpy anāryāyā niṣpapāta mahādyutiḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 054"}
{"quote": "sa rāmaḥ pitaraṃ kṛtvā kaikeyīṃ ca pradakṣiṇam niṣkramyāntaḥpurāt tasmāt svaṃ dadarśa suhṛjjanam", "category": "Epic, Ramayana", "book": "Ramayana", "position": "Kanda 2, Sarga 016, Verse 055"}
{"quote": "taṃ bāṣpaparipūrṇākṣaḥ pṛṣṭhato 'nujagāma ha lakṣmaṇaḥ paramakruddhaḥ sumitrānandavardhanaḥ", "category": "Epic, Ramayana", "book": "Ramayana", "position": "Kanda 2, Sarga 016, Verse 056"}
{"quote": "ābhiṣecanikaṃ bhāṇḍaṃ kṛtvā rāmaḥ pradakṣiṇam śanair jagāma sāpekṣo dṛṣṭiṃ tatrāvicālayan", "category": "Epic, Ramayana", "book": "Ramayana", "position": "Kanda 2, Sarga 016, Verse 057"}
{"quote": "na cāsya mahatīṃ lakṣmīṃ rājyanāśo 'pakarṣati lokakāntasya kāntatvaṃ śītaraśmer iva kṣapā", "category": "Epic, Ramayana", "book": "Ramayana", "position": "Kanda 2, Sarga 016, Verse 058"}
{"quote": "na vanaṃ gantukāmasya tyajataś ca vasuṃdharām sarvalokātigasyeva lakṣyate cittavikriyā", "category": "Epic, Ramayana", "book": "Ramayana", "position": "Kanda 2, Sarga 016, Verse 059"}
{"quote": "dhārayan manasā duḥkham indriyāṇi nigṛhya ca praviveśātmavān veśma māturapriyaśaṃsivān", "category": "Epic, Ramayana", "book": "Ramayana", "position": "Kanda 2, Sarga 016, Verse 060"}
{"quote": "praviśya veśmātibhṛśaṃ mudānvitaṃ samīkṣya tāṃ cārthavipattim āgatām na caiva rāmo 'tra jagāma vikriyāṃ suhṛjjanasyātmavipattiśaṅkayā", "category": "Epic, Ramayana", "book": "Ramayana", "position": "Kanda 2, Sarga 016, Verse 061"}
{"quote": "rāmas tu bhṛśam āyasto niḥśvasann iva kuñjaraḥ jagāma sahito bhrātrā mātur antaḥpuraṃ vaśī", "category": "Epic, Ramayana", "book": "Ramayana", "position": "Kanda 2, Sarga 017, Verse 001"}
{"quote": "so 'paśyat puruṣaṃ tatra vṛddhaṃ paramapūjitam upaviṣṭaṃ gṛhadvāri tiṣṭhataś cāparān bahūn", "category": "Epic, Ramayana", "book": "Ramayana", "position": "Kanda 2, Sarga 017, Verse 002"}
{"quote": "praviśya prathamāṃ kakṣyāṃ dvitīyāyāṃ dadarśa saḥ brāhmaṇān vedasaṃpannān vṛddhān rājñābhisatkṛtān", "category": "Epic, Ramayana", "book": "Ramayana", "position": "Kanda 2, Sarga 017, Verse 003"}
{"quote": "praṇamya rāmas tān vṛddhāṃs tṛtīyāyāṃ dadarśa saḥ striyo vṛddhāś ca bālāś ca dvārarakṣaṇatatparāḥ", "category": "Epic, Ramayana", "book": "Ramayana", "position": "Kanda 2, Sarga 017, Verse 004"}
{"quote": "vardhayitvā prahṛṣṭās tāḥ praviśya ca gṛhaṃ striyaḥ nyavedayanta tvaritā rāma mātuḥ priyaṃ tadā", "category": "Epic, Ramayana", "book": "Ramayana", "position": "Kanda 2, Sarga 017, Verse 005"}
{"quote": "kausalyāpi tadā devī rātriṃ sthitvā samāhitā prabhāte tv akarot pūjāṃ viṣṇoḥ putrahitaiṣiṇī", "category": "Epic, Ramayana", "book": "Ramayana", "position": "Kanda 2, Sarga 017, Verse 006"}
{"quote": "sā kṣaumavasanā hṛṣṭā nityaṃ vrataparāyaṇā agniṃ juhoti sma tadā mantravat kṛtamaṅgalā", "category": "Epic, Ramayana", "book": "Ramayana", "position": "Kanda 2, Sarga 017, Verse 007"}
{"quote": "praviśya ca tadā rāmo mātur antaḥpuraṃ śubham dadarśa mātaraṃ tatra hāvayantīṃ hutāśanam", "category": "Epic, Ramayana", "book": "Ramayana", "position": "Kanda 2, Sarga 017, Verse 008"}
{"quote": "sā cirasyātmajaṃ dṛṣṭvā mātṛnandanam āgatam abhicakrāma saṃhṛṣṭā kiśoraṃ vaḍavā yathā", "category": "Epic, Ramayana", "book": "Ramayana", "position": "Kanda 2, Sarga 017, Verse 009"}
{"quote": "tam uvāca durādharṣaṃ rāghavaṃ sutam ātmanaḥ kausalyā putravātsalyād idaṃ priyahitaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 017, Verse 010"}
{"quote": "vṛddhānāṃ dharmaśīlānāṃ rājarṣīṇāṃ mahātmanām prāpnuhy āyuś ca kīrtiṃ ca dharmaṃ copahitaṃ kule", "category": "Epic, Ramayana", "book": "Ramayana", "position": "Kanda 2, Sarga 017, Verse 011"}
{"quote": "satyapratijñaṃ pitaraṃ rājānaṃ paśya rāghava adyaiva hi tvāṃ dharmātmā yauvarājye 'bhiṣekṣyati", "category": "Epic, Ramayana", "book": "Ramayana", "position": "Kanda 2, Sarga 017, Verse 012"}
{"quote": "mātaraṃ rāghavaḥ kiṃ cit prasāryāñjalim abravīt sa svabhāvavinītaś ca gauravāc ca tadānataḥ", "category": "Epic, Ramayana", "book": "Ramayana", "position": "Kanda 2, Sarga 017, Verse 013"}
{"quote": "devi nūnaṃ na jānīṣe mahad bhayam upasthitam idaṃ tava ca duḥkhāya vaidehyā lakṣmaṇasya ca", "category": "Epic, Ramayana", "book": "Ramayana", "position": "Kanda 2, Sarga 017, Verse 014"}
{"quote": "caturdaśa hi varṣāṇi vatsyāmi vijane vane madhumūlaphalair jīvan hitvā munivad āmiṣam", "category": "Epic, Ramayana", "book": "Ramayana", "position": "Kanda 2, Sarga 017, Verse 015"}
{"quote": "bharatāya mahārājo yauvarājyaṃ prayacchati māṃ punar daṇḍakāraṇyaṃ vivāsayati tāpasaṃ", "category": "Epic, Ramayana", "book": "Ramayana", "position": "Kanda 2, Sarga 017, Verse 016"}
{"quote": "tām aduḥkhocitāṃ dṛṣṭvā patitāṃ kadalīm iva rāmas tūtthāpayām āsa mātaraṃ gatacetasaṃ", "category": "Epic, Ramayana", "book": "Ramayana", "position": "Kanda 2, Sarga 017, Verse 017"}
{"quote": "upāvṛtyotthitāṃ dīnāṃ vaḍavām iva vāhitām pāṃśuguṇṭhitasarvāgnīṃ vimamarśa ca pāṇinā", "category": "Epic, Ramayana", "book": "Ramayana", "position": "Kanda 2, Sarga 017, Verse 018"}
{"quote": "sā rāghavam upāsīnam asukhārtā sukhocitā uvāca puruṣavyāghram upaśṛṇvati lakṣmaṇe", "category": "Epic, Ramayana", "book": "Ramayana", "position": "Kanda 2, Sarga 017, Verse 019"}
{"quote": "yadi putra na jāyethā mama śokāya rāghava na sma duḥkham ato bhūyaḥ paśyeyam aham aprajā", "category": "Epic, Ramayana", "book": "Ramayana", "position": "Kanda 2, Sarga 017, Verse 020"}
{"quote": "eka eva hi vandhyāyāḥ śoko bhavati mānavaḥ aprajāsmīti saṃtāpo na hy anyaḥ putra vidyate", "category": "Epic, Ramayana", "book": "Ramayana", "position": "Kanda 2, Sarga 017, Verse 021"}
{"quote": "na dṛṣṭapūrvaṃ kalyāṇaṃ sukhaṃ vā patipauruṣe api putre vipaśyeyam iti rāmāsthitaṃ mayā", "category": "Epic, Ramayana", "book": "Ramayana", "position": "Kanda 2, Sarga 017, Verse 022"}
{"quote": "sā bahūny amanojñāni vākyāni hṛdayacchidām ahaṃ śroṣye sapatnīnām avarāṇāṃ varā satī ato duḥkhataraṃ kiṃ nu pramadānāṃ bhaviṣyati", "category": "Epic, Ramayana", "book": "Ramayana", "position": "Kanda 2, Sarga 017, Verse 023"}
{"quote": "tvayi saṃnihite 'py evam aham āsaṃ nirākṛtā kiṃ punaḥ proṣite tāta dhruvaṃ maraṇam eva me", "category": "Epic, Ramayana", "book": "Ramayana", "position": "Kanda 2, Sarga 017, Verse 024"}
{"quote": "yo hi māṃ sevate kaś cid atha vāpy anuvartate kaikeyyāḥ putram anvīkṣya sa jano nābhibhāṣate", "category": "Epic, Ramayana", "book": "Ramayana", "position": "Kanda 2, Sarga 017, Verse 025"}
{"quote": "daśa sapta ca varṣāṇi tava jātasya rāghava atītāni prakāṅkṣantyā mayā duḥkhaparikṣayam", "category": "Epic, Ramayana", "book": "Ramayana", "position": "Kanda 2, Sarga 017, Verse 026"}
{"quote": "upavāsaiś ca yogaiś ca bahubhiś ca pariśramaiḥ duḥkhaṃ saṃvardhito moghaṃ tvaṃ hi durgatayā mayā", "category": "Epic, Ramayana", "book": "Ramayana", "position": "Kanda 2, Sarga 017, Verse 027"}
{"quote": "sthiraṃ tu hṛdayaṃ manye mamedaṃ yan na dīryate prāvṛṣīva mahānadyāḥ spṛṣṭaṃ kūlaṃ navāmbhasā", "category": "Epic, Ramayana", "book": "Ramayana", "position": "Kanda 2, Sarga 017, Verse 028"}
{"quote": "mamaiva nūnaṃ maraṇaṃ na vidyate na cāvakāśo 'sti yamakṣaye mama yad antako 'dyaiva na māṃ jihīrṣati prasahya siṃho rudatīṃ mṛgīm iva", "category": "Epic, Ramayana", "book": "Ramayana", "position": "Kanda 2, Sarga 017, Verse 029"}
{"quote": "sthiraṃ hi nūnaṃ hṛdayaṃ mamāyasaṃ na bhidyate yad bhuvi nāvadīryate anena duḥkhena ca deham arpitaṃ dhruvaṃ hy akāle maraṇaṃ na vidyate", "category": "Epic, Ramayana", "book": "Ramayana", "position": "Kanda 2, Sarga 017, Verse 030"}
{"quote": "idaṃ tu duḥkhaṃ yad anarthakāni me vratāni dānāni ca saṃyamāś ca hi tapaś ca taptaṃ yad apatyakāraṇāt suniṣphalaṃ bījam ivoptam ūṣare", "category": "Epic, Ramayana", "book": "Ramayana", "position": "Kanda 2, Sarga 017, Verse 031"}
{"quote": "yadi hy akāle maraṇaṃ svayecchayā labheta kaś cid guru duḥkha karśitaḥ gatāham adyaiva pareta saṃsadaṃ vinā tvayā dhenur ivātmajena vai", "category": "Epic, Ramayana", "book": "Ramayana", "position": "Kanda 2, Sarga 017, Verse 032"}
{"quote": "bhṛśam asukham amarṣitā tadā bahu vilalāpa samīkṣya rāghavam vyasanam upaniśāmya sā mahat sutam iva baddham avekṣya kiṃnarī", "category": "Epic, Ramayana", "book": "Ramayana", "position": "Kanda 2, Sarga 017, Verse 033"}
{"quote": "tathā tu vilapantīṃ tāṃ kausalyāṃ rāmamātaram uvāca lakṣmaṇo dīnas tat kālasadṛśaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 001"}
{"quote": "na rocate mamāpy etad ārye yad rāghavo vanam tyaktvā rājyaśriyaṃ gacchet striyā vākyavaśaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 002"}
{"quote": "viparītaś ca vṛddhaś ca viṣayaiś ca pradharṣitaḥ nṛpaḥ kim iva na brūyāc codyamānaḥ samanmathaḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 003"}
{"quote": "nāsyāparādhaṃ paśyāmi nāpi doṣaṃ tathā vidham yena nirvāsyate rāṣṭrād vanavāsāya rāghavaḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 004"}
{"quote": "na taṃ paśyāmy ahaṃ loke parokṣam api yo naraḥ amitro 'pi nirasto 'pi yo 'sya doṣam udāharet", "category": "Epic, Ramayana", "book": "Ramayana", "position": "Kanda 2, Sarga 018, Verse 005"}
{"quote": "devakalpam ṛjuṃ dāntaṃ ripūṇām api vatsalam avekṣamāṇaḥ ko dharmaṃ tyajet putram akāraṇāt", "category": "Epic, Ramayana", "book": "Ramayana", "position": "Kanda 2, Sarga 018, Verse 006"}
{"quote": "tad idaṃ vacanaṃ rājñaḥ punar bālyam upeyuṣaḥ putraḥ ko hṛdaye kuryād rājavṛttam anusmaran", "category": "Epic, Ramayana", "book": "Ramayana", "position": "Kanda 2, Sarga 018, Verse 007"}
{"quote": "yāvad eva na jānāti kaś cid artham imaṃ naraḥ tāvad eva mayā sārdham ātmasthaṃ kuru śāsanam", "category": "Epic, Ramayana", "book": "Ramayana", "position": "Kanda 2, Sarga 018, Verse 008"}
{"quote": "mayā pārśve sadhanuṣā tava guptasya rāghava kaḥ samartho 'dhikaṃ kartuṃ kṛtāntasyeva tiṣṭhataḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 009"}
{"quote": "nirmanuṣyām imāṃ sarvām ayodhyāṃ manujarṣabha kariṣyāmi śarais tīkṣṇair yadi sthāsyati vipriye", "category": "Epic, Ramayana", "book": "Ramayana", "position": "Kanda 2, Sarga 018, Verse 010"}
{"quote": "bharatasyātha pakṣyo vā yo vāsya hitam icchati sarvān etān vadhiṣyāmi mṛdur hi paribhūyate", "category": "Epic, Ramayana", "book": "Ramayana", "position": "Kanda 2, Sarga 018, Verse 011"}
{"quote": "tvayā caiva mayā caiva kṛtvā vairam anuttamam kasya śaktiḥ śriyaṃ dātuṃ bharatāyāriśāsana", "category": "Epic, Ramayana", "book": "Ramayana", "position": "Kanda 2, Sarga 018, Verse 012"}
{"quote": "anurakto 'smi bhāvena bhrātaraṃ devi tattvataḥ satyena dhanuṣā caiva datteneṣṭena te śape", "category": "Epic, Ramayana", "book": "Ramayana", "position": "Kanda 2, Sarga 018, Verse 013"}
{"quote": "dīptam agnim araṇyaṃ vā yadi rāmaḥ pravekṣyate praviṣṭaṃ tatra māṃ devi tvaṃ pūrvam avadhāraya", "category": "Epic, Ramayana", "book": "Ramayana", "position": "Kanda 2, Sarga 018, Verse 014"}
{"quote": "harāmi vīryād duḥkhaṃ te tamaḥ sūrya ivoditaḥ devī paśyatu me vīryaṃ rāghavaś caiva paśyatu", "category": "Epic, Ramayana", "book": "Ramayana", "position": "Kanda 2, Sarga 018, Verse 015"}
{"quote": "etat tu vacanaṃ śrutvā lakṣmaṇasya mahātmanaḥ uvāca rāmaṃ kausalyā rudantī śokalālasā", "category": "Epic, Ramayana", "book": "Ramayana", "position": "Kanda 2, Sarga 018, Verse 016"}
{"quote": "bhrātus te vadataḥ putra lakṣmaṇasya śrutaṃ tvayā yad atrānantaraṃ tat tvaṃ kuruṣva yadi rocate", "category": "Epic, Ramayana", "book": "Ramayana", "position": "Kanda 2, Sarga 018, Verse 017"}
{"quote": "na cādharmyaṃ vacaḥ śrutvā sapatnyā mama bhāṣitam vihāya śokasaṃtaptāṃ gantum arhasi mām itaḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 018"}
{"quote": "dharmajña yadi dharmiṣṭho dharmaṃ caritum icchasi śuśrūṣa mām ihasthas tvaṃ cara dharmam anuttamam", "category": "Epic, Ramayana", "book": "Ramayana", "position": "Kanda 2, Sarga 018, Verse 019"}
{"quote": "śuśrūṣur jananīṃ putra svagṛhe niyato vasan pareṇa tapasā yuktaḥ kāśyapas tridivaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 020"}
{"quote": "yathaiva rājā pūjyas te gauraveṇa tathā hy aham tvāṃ nāham anujānāmi na gantavyam ito vanam", "category": "Epic, Ramayana", "book": "Ramayana", "position": "Kanda 2, Sarga 018, Verse 021"}
{"quote": "tvadviyogān na me kāryaṃ jīvitena sukhena vā tvayā saha mama śreyas tṛṇānām api bhakṣaṇam", "category": "Epic, Ramayana", "book": "Ramayana", "position": "Kanda 2, Sarga 018, Verse 022"}
{"quote": "yadi tvaṃ yāsyasi vanaṃ tyaktvā māṃ śokalālasām ahaṃ prāyam ihāsiṣye na hi śakṣyāmi jīvitum", "category": "Epic, Ramayana", "book": "Ramayana", "position": "Kanda 2, Sarga 018, Verse 023"}
{"quote": "tatas tvaṃ prāpsyase putra nirayaṃ lokaviśrutam brahmahatyām ivādharmāt samudraḥ saritāṃ patiḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 024"}
{"quote": "vilapantīṃ tathā dīnāṃ kausalyāṃ jananīṃ tataḥ uvāca rāmo dharmātmā vacanaṃ dharmasaṃhitam", "category": "Epic, Ramayana", "book": "Ramayana", "position": "Kanda 2, Sarga 018, Verse 025"}
{"quote": "nāsti śaktiḥ pitur vākyaṃ samatikramituṃ mama prasādaye tvāṃ śirasā gantum icchāmy ahaṃ vanam", "category": "Epic, Ramayana", "book": "Ramayana", "position": "Kanda 2, Sarga 018, Verse 026"}
{"quote": "ṛṣiṇā ca pitur vākyaṃ kurvatā vratacāriṇā gaur hatā jānatā dharmaṃ kaṇḍunāpi vipaścitā", "category": "Epic, Ramayana", "book": "Ramayana", "position": "Kanda 2, Sarga 018, Verse 027"}
{"quote": "asmākaṃ ca kule pūrvaṃ sagarasyājñayā pituḥ khanadbhiḥ sāgarair bhūtim avāptaḥ sumahān vadhaḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 028"}
{"quote": "jāmadagnyena rāmeṇa reṇukā jananī svayam kṛttā paraśunāraṇye pitur vacanakāriṇā", "category": "Epic, Ramayana", "book": "Ramayana", "position": "Kanda 2, Sarga 018, Verse 029"}
{"quote": "na khalv etan mayaikena kriyate pitṛśāsanam pūrvair ayam abhipreto gato mārgo 'nugamyate", "category": "Epic, Ramayana", "book": "Ramayana", "position": "Kanda 2, Sarga 018, Verse 030"}
{"quote": "tad etat tu mayā kāryaṃ kriyate bhuvi nānyathā pitur hi vacanaṃ kurvan na kaś cin nāma hīyate", "category": "Epic, Ramayana", "book": "Ramayana", "position": "Kanda 2, Sarga 018, Verse 031"}
{"quote": "tām evam uktvā jananīṃ lakṣmaṇaṃ punar abravīt tava lakṣmaṇa jānāmi mayi sneham anuttamam abhiprāyam avijñāya satyasya ca śamasya ca", "category": "Epic, Ramayana", "book": "Ramayana", "position": "Kanda 2, Sarga 018, Verse 032"}
{"quote": "dharmo hi paramo loke dharme satyaṃ pratiṣṭhitam dharmasaṃśritam etac ca pitur vacanam uttamam", "category": "Epic, Ramayana", "book": "Ramayana", "position": "Kanda 2, Sarga 018, Verse 033"}
{"quote": "saṃśrutya ca pitur vākyaṃ mātur vā brāhmaṇasya vā na kartavyaṃ vṛthā vīra dharmam āśritya tiṣṭhatā", "category": "Epic, Ramayana", "book": "Ramayana", "position": "Kanda 2, Sarga 018, Verse 034"}
{"quote": "so 'haṃ na śakṣyāmi pitur niyogam ativartitum pitur hi vacanād vīra kaikeyyāhaṃ pracoditaḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 035"}
{"quote": "tad enāṃ visṛjānāryāṃ kṣatradharmāśritāṃ matim dharmam āśraya mā taikṣṇyaṃ madbuddhir anugamyatām", "category": "Epic, Ramayana", "book": "Ramayana", "position": "Kanda 2, Sarga 018, Verse 036"}
{"quote": "tam evam uktvā sauhārdād bhrātaraṃ lakṣmaṇāgrajaḥ uvāca bhūyaḥ kausalyāṃ prāñjaliḥ śirasānataḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 037"}
{"quote": "anumanyasva māṃ devi gamiṣyantam ito vanam śāpitāsi mama prāṇaiḥ kuru svastyayanāni me tīrṇapratijñaś ca vanāt punar eṣyāmy ahaṃ purīm", "category": "Epic, Ramayana", "book": "Ramayana", "position": "Kanda 2, Sarga 018, Verse 038"}
{"quote": "yaśo hy ahaṃ kevalarājyakāraṇān na pṛṣṭhataḥ kartum alaṃ mahodayam adīrghakāle na tu devi jīvite vṛṇe 'varām adya mahīm adharmataḥ", "category": "Epic, Ramayana", "book": "Ramayana", "position": "Kanda 2, Sarga 018, Verse 039"}
{"quote": "prasādayan naravṛṣabhaḥ sa mātaraṃ parākramāj jigamiṣur eva daṇḍakān athānujaṃ bhṛśam anuśāsya darśanaṃ cakāra tāṃ hṛdi jananīṃ pradakṣiṇam", "category": "Epic, Ramayana", "book": "Ramayana", "position": "Kanda 2, Sarga 018, Verse 040"}
{"quote": "atha taṃ vyathayā dīnaṃ saviśeṣam amarṣitam śvasantam iva nāgendraṃ roṣavisphāritekṣaṇam", "category": "Epic, Ramayana", "book": "Ramayana", "position": "Kanda 2, Sarga 019, Verse 001"}
{"quote": "āsādya rāmaḥ saumitriṃ suhṛdaṃ bhrātaraṃ priyam uvācedaṃ sa dhairyeṇa dhārayan sattvam ātmavān", "category": "Epic, Ramayana", "book": "Ramayana", "position": "Kanda 2, Sarga 019, Verse 002"}
{"quote": "saumitre yo 'bhiṣekārthe mama saṃbhārasaṃbhramaḥ abhiṣekanivṛttyarthe so 'stu saṃbhārasaṃbhramaḥ", "category": "Epic, Ramayana", "book": "Ramayana", "position": "Kanda 2, Sarga 019, Verse 003"}
{"quote": "yasyā madabhiṣekārthaṃ mānasaṃ paritapyate mātā naḥ sā yathā na syāt saviśaṅkā tathā kuru", "category": "Epic, Ramayana", "book": "Ramayana", "position": "Kanda 2, Sarga 019, Verse 004"}
{"quote": "tasyāḥ śaṅkāmayaṃ duḥkhaṃ muhūrtam api notsahe manasi pratisaṃjātaṃ saumitre 'ham upekṣitum", "category": "Epic, Ramayana", "book": "Ramayana", "position": "Kanda 2, Sarga 019, Verse 005"}
{"quote": "na buddhipūrvaṃ nābuddhaṃ smarāmīha kadā cana mātṝṇāṃ vā pitur vāhaṃ kṛtam alpaṃ ca vipriyam", "category": "Epic, Ramayana", "book": "Ramayana", "position": "Kanda 2, Sarga 019, Verse 006"}
{"quote": "satyaḥ satyābhisaṃdhaś ca nityaṃ satyaparākramaḥ paralokabhayād bhīto nirbhayo 'stu pitā mama", "category": "Epic, Ramayana", "book": "Ramayana", "position": "Kanda 2, Sarga 019, Verse 007"}
{"quote": "tasyāpi hi bhaved asmin karmaṇy apratisaṃhṛte satyaṃ neti manastāpas tasya tāpas tapec ca mām", "category": "Epic, Ramayana", "book": "Ramayana", "position": "Kanda 2, Sarga 019, Verse 008"}
{"quote": "abhiṣekavidhānaṃ tu tasmāt saṃhṛtya lakṣmaṇa anvag evāham icchāmi vanaṃ gantum itaḥ punaḥ", "category": "Epic, Ramayana", "book": "Ramayana", "position": "Kanda 2, Sarga 019, Verse 009"}
{"quote": "mama pravrājanād adya kṛtakṛtyā nṛpātmajā sutaṃ bharatam avyagram abhiṣecayitā tataḥ", "category": "Epic, Ramayana", "book": "Ramayana", "position": "Kanda 2, Sarga 019, Verse 010"}
{"quote": "mayi cīrājinadhare jaṭāmaṇḍaladhāriṇi gate 'raṇyaṃ ca kaikeyyā bhaviṣyati manaḥsukham", "category": "Epic, Ramayana", "book": "Ramayana", "position": "Kanda 2, Sarga 019, Verse 011"}
{"quote": "buddhiḥ praṇītā yeneyaṃ manaś ca susamāhitam tat tu nārhāmi saṃkleṣṭuṃ pravrajiṣyāmi māciram", "category": "Epic, Ramayana", "book": "Ramayana", "position": "Kanda 2, Sarga 019, Verse 012"}
{"quote": "kṛtāntas tv eva saumitre draṣṭavyo matpravāsane rājyasya ca vitīrṇasya punar eva nivartane", "category": "Epic, Ramayana", "book": "Ramayana", "position": "Kanda 2, Sarga 019, Verse 013"}
{"quote": "kaikeyyāḥ pratipattir hi kathaṃ syān mama pīḍane yadi bhāvo na daivo 'yaṃ kṛtāntavihito bhavet", "category": "Epic, Ramayana", "book": "Ramayana", "position": "Kanda 2, Sarga 019, Verse 014"}
{"quote": "jānāsi hi yathā saumya na mātṛṣu mamāntaram bhūtapūrvaṃ viśeṣo vā tasyā mayi sute 'pi vā", "category": "Epic, Ramayana", "book": "Ramayana", "position": "Kanda 2, Sarga 019, Verse 015"}
{"quote": "so 'bhiṣekanivṛttyarthaiḥ pravāsārthaiś ca durvacaiḥ ugrair vākyair ahaṃ tasyā nānyad daivāt samarthaye", "category": "Epic, Ramayana", "book": "Ramayana", "position": "Kanda 2, Sarga 019, Verse 016"}
{"quote": "kathaṃ prakṛtisaṃpannā rājaputrī tathāguṇā brūyāt sā prākṛteva strī matpīḍāṃ bhartṛsaṃnidhau", "category": "Epic, Ramayana", "book": "Ramayana", "position": "Kanda 2, Sarga 019, Verse 017"}
{"quote": "yad acintyaṃ tu tad daivaṃ bhūteṣv api na hanyate vyaktaṃ mayi ca tasyāṃ ca patito hi viparyayaḥ", "category": "Epic, Ramayana", "book": "Ramayana", "position": "Kanda 2, Sarga 019, Verse 018"}
{"quote": "kaś cid daivena saumitre yoddhum utsahate pumān yasya na grahaṇaṃ kiṃ cit karmaṇo 'nyatra dṛśyate", "category": "Epic, Ramayana", "book": "Ramayana", "position": "Kanda 2, Sarga 019, Verse 019"}
{"quote": "sukhaduḥkhe bhayakrodhau lābhālābhau bhavābhavau yasya kiṃ cit tathābhūtaṃ nanu daivasya karma tat", "category": "Epic, Ramayana", "book": "Ramayana", "position": "Kanda 2, Sarga 019, Verse 020"}
{"quote": "vyāhate 'py abhiṣeke me paritāpo na vidyate tasmād aparitāpaḥ saṃs tvam apy anuvidhāya mām pratisaṃhāraya kṣipram ābhiṣecanikīṃ kriyām", "category": "Epic, Ramayana", "book": "Ramayana", "position": "Kanda 2, Sarga 019, Verse 021"}
{"quote": "na lakṣmaṇāsmin mama rājyavighne mātā yavīyasy atiśaṅkanīyā daivābhipannā hi vadanty aniṣṭaṃ jānāsi daivaṃ ca tathāprabhāvam", "category": "Epic, Ramayana", "book": "Ramayana", "position": "Kanda 2, Sarga 019, Verse 022"}
{"quote": "iti bruvati rāme tu lakṣmaṇo 'dhaḥśirā muhuḥ śrutvā madhyaṃ jagāmeva manasā duḥkhaharṣayoḥ", "category": "Epic, Ramayana", "book": "Ramayana", "position": "Kanda 2, Sarga 020, Verse 001"}
{"quote": "tadā tu baddhvā bhrukuṭīṃ bhruvor madhye nararṣabha niśaśvāsa mahāsarpo bilastha iva roṣitaḥ", "category": "Epic, Ramayana", "book": "Ramayana", "position": "Kanda 2, Sarga 020, Verse 002"}
{"quote": "tasya duṣprativīkṣyaṃ tad bhrukuṭīsahitaṃ tadā babhau kruddhasya siṃhasya mukhasya sadṛśaṃ mukham", "category": "Epic, Ramayana", "book": "Ramayana", "position": "Kanda 2, Sarga 020, Verse 003"}
{"quote": "agrahas taṃ vidhunvaṃs tu hastī hastam ivātmanaḥ tiryag ūrdhvaṃ śarīre ca pātayitvā śirodharām", "category": "Epic, Ramayana", "book": "Ramayana", "position": "Kanda 2, Sarga 020, Verse 004"}
{"quote": "agrākṣṇā vīkṣamāṇas tu tiryag bhrātaram abravīt asthāne saṃbhramo yasya jāto vai sumahān ayam", "category": "Epic, Ramayana", "book": "Ramayana", "position": "Kanda 2, Sarga 020, Verse 005"}
{"quote": "dharmadoṣaprasaṅgena lokasyānatiśaṅkayā kathaṃ hy etad asaṃbhrāntas tvadvidho vaktum arhati", "category": "Epic, Ramayana", "book": "Ramayana", "position": "Kanda 2, Sarga 020, Verse 006"}
{"quote": "yathā daivam aśauṇḍīraṃ śauṇḍīraḥ kṣatriyarṣabhaḥ kiṃ nāma kṛpaṇaṃ daivam aśaktam abhiśaṃsasi", "category": "Epic, Ramayana", "book": "Ramayana", "position": "Kanda 2, Sarga 020, Verse 007"}
{"quote": "pāpayos te kathaṃ nāma tayoḥ śaṅkā na vidyate santi dharmopadhāḥ ślakṣṇā dharmātman kiṃ na budhyase", "category": "Epic, Ramayana", "book": "Ramayana", "position": "Kanda 2, Sarga 020, Verse 008"}
{"quote": "lokavidviṣṭam ārabdhaṃ tvadanyasyābhiṣecanam yeneyam āgatā dvaidhaṃ tava buddhir mahīpate sa hi dharmo mama dveṣyaḥ prasaṅgād yasya muhyasi", "category": "Epic, Ramayana", "book": "Ramayana", "position": "Kanda 2, Sarga 020, Verse 009"}
{"quote": "yady api pratipattis te daivī cāpi tayor matam tathāpy upekṣaṇīyaṃ te na me tad api rocate", "category": "Epic, Ramayana", "book": "Ramayana", "position": "Kanda 2, Sarga 020, Verse 010"}
{"quote": "viklavo vīryahīno yaḥ sa daivam anuvartate vīrāḥ saṃbhāvitātmāno na daivaṃ paryupāsate", "category": "Epic, Ramayana", "book": "Ramayana", "position": "Kanda 2, Sarga 020, Verse 011"}
{"quote": "daivaṃ puruṣakāreṇa yaḥ samarthaḥ prabādhitum na daivena vipannārthaḥ puruṣaḥ so 'vasīdati", "category": "Epic, Ramayana", "book": "Ramayana", "position": "Kanda 2, Sarga 020, Verse 012"}
{"quote": "drakṣyanti tv adya daivasya pauruṣaṃ puruṣasya ca daivamānuṣayor adya vyaktā vyaktir bhaviṣyati", "category": "Epic, Ramayana", "book": "Ramayana", "position": "Kanda 2, Sarga 020, Verse 013"}
{"quote": "adya matpauruṣahataṃ daivaṃ drakṣyanti vai janāḥ yad daivād āhataṃ te 'dya dṛṣṭaṃ rājyābhiṣecanam", "category": "Epic, Ramayana", "book": "Ramayana", "position": "Kanda 2, Sarga 020, Verse 014"}
{"quote": "atyaṅkuśam ivoddāmaṃ gajaṃ madabaloddhatam pradhāvitam ahaṃ daivaṃ pauruṣeṇa nivartaye", "category": "Epic, Ramayana", "book": "Ramayana", "position": "Kanda 2, Sarga 020, Verse 015"}
{"quote": "lokapālāḥ samastās te nādya rāmābhiṣecanam na ca kṛtsnās trayo lokā vihanyuḥ kiṃ punaḥ pitā", "category": "Epic, Ramayana", "book": "Ramayana", "position": "Kanda 2, Sarga 020, Verse 016"}
{"quote": "yair vivāsas tavāraṇye mitho rājan samarthitaḥ araṇye te vivatsyanti caturdaśa samās tathā", "category": "Epic, Ramayana", "book": "Ramayana", "position": "Kanda 2, Sarga 020, Verse 017"}
{"quote": "ahaṃ tadāśāṃ chetsyāmi pitus tasyāś ca yā tava abhiṣekavighātena putrarājyāya vartate", "category": "Epic, Ramayana", "book": "Ramayana", "position": "Kanda 2, Sarga 020, Verse 018"}
{"quote": "madbalena viruddhāya na syād daivabalaṃ tathā prabhaviṣyati duḥkhāya yathograṃ pauruṣaṃ mama", "category": "Epic, Ramayana", "book": "Ramayana", "position": "Kanda 2, Sarga 020, Verse 019"}
{"quote": "ūrdhvaṃ varṣasahasrānte prajāpālyam anantaram āryaputrāḥ kariṣyanti vanavāsaṃ gate tvayi", "category": "Epic, Ramayana", "book": "Ramayana", "position": "Kanda 2, Sarga 020, Verse 020"}
{"quote": "pūrvarājarṣivṛttyā hi vanavāso vidhīyate prajā nikṣipya putreṣu putravat paripālane", "category": "Epic, Ramayana", "book": "Ramayana", "position": "Kanda 2, Sarga 020, Verse 021"}
{"quote": "sa ced rājany anekāgre rājyavibhramaśaṅkayā naivam icchasi dharmātman rājyaṃ rāma tvam ātmani", "category": "Epic, Ramayana", "book": "Ramayana", "position": "Kanda 2, Sarga 020, Verse 022"}
{"quote": "pratijāne ca te vīra mā bhūvaṃ vīralokabhāk rājyaṃ ca tava rakṣeyam ahaṃ veleva sāgaram", "category": "Epic, Ramayana", "book": "Ramayana", "position": "Kanda 2, Sarga 020, Verse 023"}
{"quote": "maṅgalair abhiṣiñcasva tatra tvaṃ vyāpṛto bhava aham eko mahīpālān alaṃ vārayituṃ balāt", "category": "Epic, Ramayana", "book": "Ramayana", "position": "Kanda 2, Sarga 020, Verse 024"}
{"quote": "na śobhārthāv imau bāhū na dhanur bhūṣaṇāya me nāsirābandhanārthāya na śarāḥ stambhahetavaḥ", "category": "Epic, Ramayana", "book": "Ramayana", "position": "Kanda 2, Sarga 020, Verse 025"}
{"quote": "amitradamanārthaṃ me sarvam etac catuṣṭayam na cāhaṃ kāmaye 'tyarthaṃ yaḥ syāc chatrur mato mama", "category": "Epic, Ramayana", "book": "Ramayana", "position": "Kanda 2, Sarga 020, Verse 026"}
{"quote": "asinā tīkṣṇadhāreṇa vidyuccalitavarcasā pragṛhītena vai śatruṃ vajriṇaṃ vā na kalpaye", "category": "Epic, Ramayana", "book": "Ramayana", "position": "Kanda 2, Sarga 020, Verse 027"}
{"quote": "khaḍganiṣpeṣaniṣpiṣṭair gahanā duścarā ca me hastyaśvanarahastoruśirobhir bhavitā mahī", "category": "Epic, Ramayana", "book": "Ramayana", "position": "Kanda 2, Sarga 020, Verse 028"}
{"quote": "khaḍgadhārāhatā me 'dya dīpyamānā ivādrayaḥ patiṣyanti dvipā bhūmau meghā iva savidyutaḥ", "category": "Epic, Ramayana", "book": "Ramayana", "position": "Kanda 2, Sarga 020, Verse 029"}
{"quote": "baddhagodhāṅgulitrāṇe pragṛhītaśarāsane kathaṃ puruṣamānī syāt puruṣāṇāṃ mayi sthite", "category": "Epic, Ramayana", "book": "Ramayana", "position": "Kanda 2, Sarga 020, Verse 030"}
{"quote": "bahubhiś caikam atyasyann ekena ca bahūñ janān viniyokṣyāmy ahaṃ bāṇān nṛvājigajamarmasu", "category": "Epic, Ramayana", "book": "Ramayana", "position": "Kanda 2, Sarga 020, Verse 031"}
{"quote": "adya me 'straprabhāvasya prabhāvaḥ prabhaviṣyati rājñaś cāprabhutāṃ kartuṃ prabhutvaṃ ca tava prabho", "category": "Epic, Ramayana", "book": "Ramayana", "position": "Kanda 2, Sarga 020, Verse 032"}
{"quote": "adya candanasārasya keyūrāmokṣaṇasya ca vasūnāṃ ca vimokṣasya suhṛdāṃ pālanasya ca", "category": "Epic, Ramayana", "book": "Ramayana", "position": "Kanda 2, Sarga 020, Verse 033"}
{"quote": "anurūpāv imau bāhū rāma karma kariṣyataḥ abhiṣecanavighnasya kartṝṇāṃ te nivāraṇe", "category": "Epic, Ramayana", "book": "Ramayana", "position": "Kanda 2, Sarga 020, Verse 034"}
{"quote": "bravīhi ko 'dyaiva mayā viyujyatāṃ tavāsuhṛt prāṇayaśaḥ suhṛjjanaiḥ yathā taveyaṃ vasudhā vaśe bhavet tathaiva māṃ śādhi tavāsmi kiṃkaraḥ", "category": "Epic, Ramayana", "book": "Ramayana", "position": "Kanda 2, Sarga 020, Verse 035"}
{"quote": "vimṛjya bāṣpaṃ parisāntvya cāsakṛt sa lakṣmaṇaṃ rāghavavaṃśavardhanaḥ uvāca pitrye vacane vyavasthitaṃ nibodha mām eṣa hi saumya satpathaḥ", "category": "Epic, Ramayana", "book": "Ramayana", "position": "Kanda 2, Sarga 020, Verse 036"}
{"quote": "taṃ samīkṣya tv avahitaṃ pitur nirdeśapālane kausalyā bāṣpasaṃruddhā vaco dharmiṣṭham abravīt", "category": "Epic, Ramayana", "book": "Ramayana", "position": "Kanda 2, Sarga 021, Verse 001"}
{"quote": "adṛṣṭaduḥkho dharmātmā sarvabhūtapriyaṃvadaḥ mayi jāto daśarathāt katham uñchena vartayet", "category": "Epic, Ramayana", "book": "Ramayana", "position": "Kanda 2, Sarga 021, Verse 002"}
{"quote": "yasya bhṛtyāś ca dāsāś ca mṛṣṭāny annāni bhuñjate kathaṃ sa bhokṣyate nātho vane mūlaphalāny ayam", "category": "Epic, Ramayana", "book": "Ramayana", "position": "Kanda 2, Sarga 021, Verse 003"}
{"quote": "ka etac chraddadhec chrutvā kasya vā na bhaved bhayam guṇavān dayito rājño rāghavo yad vivāsyate", "category": "Epic, Ramayana", "book": "Ramayana", "position": "Kanda 2, Sarga 021, Verse 004"}
{"quote": "tvayā vihīnām iha māṃ śokāgnir atulo mahān pradhakṣyati yathā kakṣaṃ citrabhānur himātyaye", "category": "Epic, Ramayana", "book": "Ramayana", "position": "Kanda 2, Sarga 021, Verse 005"}
{"quote": "kathaṃ hi dhenuḥ svaṃ vatsaṃ gacchantaṃ nānugacchati ahaṃ tvānugamiṣyāmi yatra putra gamiṣyasi", "category": "Epic, Ramayana", "book": "Ramayana", "position": "Kanda 2, Sarga 021, Verse 006"}
{"quote": "tathā nigaditaṃ mātrā tad vākyaṃ puruṣarṣabhaḥ śrutvā rāmo 'bravīd vākyaṃ mātaraṃ bhṛśaduḥkhitām", "category": "Epic, Ramayana", "book": "Ramayana", "position": "Kanda 2, Sarga 021, Verse 007"}
{"quote": "kaikeyyā vañcito rājā mayi cāraṇyam āśrite bhavatyā ca parityakto na nūnaṃ vartayiṣyati", "category": "Epic, Ramayana", "book": "Ramayana", "position": "Kanda 2, Sarga 021, Verse 008"}
{"quote": "bhartuḥ kila parityāgo nṛśaṃsaḥ kevalaṃ striyāḥ sa bhavatyā na kartavyo manasāpi vigarhitaḥ", "category": "Epic, Ramayana", "book": "Ramayana", "position": "Kanda 2, Sarga 021, Verse 009"}
{"quote": "yāvaj jīvati kākutsthaḥ pitā me jagatīpatiḥ śuśrūṣā kriyatāṃ tāvat sa hi dharmaḥ sanātanaḥ", "category": "Epic, Ramayana", "book": "Ramayana", "position": "Kanda 2, Sarga 021, Verse 010"}
{"quote": "evam uktā tu rāmeṇa kausalyā śubha darśanā tathety uvāca suprītā rāmam akliṣṭakāriṇam", "category": "Epic, Ramayana", "book": "Ramayana", "position": "Kanda 2, Sarga 021, Verse 011"}
{"quote": "evam uktas tu vacanaṃ rāmo dharmabhṛtāṃ varaḥ bhūyas tām abravīd vākyaṃ mātaraṃ bhṛśaduḥkhitām", "category": "Epic, Ramayana", "book": "Ramayana", "position": "Kanda 2, Sarga 021, Verse 012"}
{"quote": "mayā caiva bhavatyā ca kartavyaṃ vacanaṃ pituḥ rājā bhartā guruḥ śreṣṭhaḥ sarveṣām īśvaraḥ prabhuḥ", "category": "Epic, Ramayana", "book": "Ramayana", "position": "Kanda 2, Sarga 021, Verse 013"}
{"quote": "imāni tu mahāraṇye vihṛtya nava pañca ca varṣāṇi paramaprītaḥ sthāsyāmi vacane tava", "category": "Epic, Ramayana", "book": "Ramayana", "position": "Kanda 2, Sarga 021, Verse 014"}
{"quote": "evam uktā priyaṃ putraṃ bāṣpapūrṇānanā tadā uvāca paramārtā tu kausalyā putravatsalā", "category": "Epic, Ramayana", "book": "Ramayana", "position": "Kanda 2, Sarga 021, Verse 015"}
{"quote": "āsāṃ rāma sapatnīnāṃ vastuṃ madhye na me kṣamam naya mām api kākutstha vanaṃ vanyaṃ mṛgīṃ yathā yadi te gamane buddhiḥ kṛtā pitur apekṣayā", "category": "Epic, Ramayana", "book": "Ramayana", "position": "Kanda 2, Sarga 021, Verse 016"}
{"quote": "tāṃ tathā rudatīṃ rāmo rudan vacanam abravīt jīvantyā hi striyā bhartā daivataṃ prabhur eva ca bhavatyā mama caivādya rājā prabhavati prabhuḥ", "category": "Epic, Ramayana", "book": "Ramayana", "position": "Kanda 2, Sarga 021, Verse 017"}
{"quote": "bharataś cāpi dharmātmā sarvabhūtapriyaṃvadaḥ bhavatīm anuvarteta sa hi dharmarataḥ sadā", "category": "Epic, Ramayana", "book": "Ramayana", "position": "Kanda 2, Sarga 021, Verse 018"}
{"quote": "yathā mayi tu niṣkrānte putraśokena pārthivaḥ śramaṃ nāvāpnuyāt kiṃ cid apramattā tathā kuru", "category": "Epic, Ramayana", "book": "Ramayana", "position": "Kanda 2, Sarga 021, Verse 019"}
{"quote": "vratopavāsaniratā yā nārī paramottamā bhartāraṃ nānuvarteta sā ca pāpagatir bhavet", "category": "Epic, Ramayana", "book": "Ramayana", "position": "Kanda 2, Sarga 021, Verse 020"}
{"quote": "śuśrūṣam eva kurvīta bhartuḥ priyahite ratā eṣa dharmaḥ purā dṛṣṭo loke vede śrutaḥ smṛtaḥ", "category": "Epic, Ramayana", "book": "Ramayana", "position": "Kanda 2, Sarga 021, Verse 021"}
{"quote": "pūjyās te matkṛte devi brāhmaṇāś caiva suvratāḥ evaṃ kālaṃ pratīkṣasva mamāgamanakāṅkṣiṇī", "category": "Epic, Ramayana", "book": "Ramayana", "position": "Kanda 2, Sarga 021, Verse 022"}
{"quote": "prāpsyase paramaṃ kāmaṃ mayi pratyāgate sati yadi dharmabhṛtāṃ śreṣṭho dhārayiṣyati jīvitam", "category": "Epic, Ramayana", "book": "Ramayana", "position": "Kanda 2, Sarga 021, Verse 023"}
{"quote": "evam uktā tu rāmeṇa bāṣpaparyākulekṣaṇā kausalyā putraśokārtā rāmaṃ vacanam abravīt gaccha putra tvam ekāgro bhadraṃ te 'stu sadā vibho", "category": "Epic, Ramayana", "book": "Ramayana", "position": "Kanda 2, Sarga 021, Verse 024"}
{"quote": "tathā hi rāmaṃ vanavāsaniścitaṃ samīkṣya devī parameṇa cetasā uvāca rāmaṃ śubhalakṣaṇaṃ vaco babhūva ca svastyayanābhikāṅkṣiṇī", "category": "Epic, Ramayana", "book": "Ramayana", "position": "Kanda 2, Sarga 021, Verse 025"}
{"quote": "sāpanīya tam āyāsam upaspṛśya jalaṃ śuci cakāra mātā rāmasya maṅgalāni manasvinī", "category": "Epic, Ramayana", "book": "Ramayana", "position": "Kanda 2, Sarga 022, Verse 001"}
{"quote": "svasti sādhyāś ca viśve ca marutaś ca maharṣayaḥ svasti dhātā vidhātā ca svasti pūṣā bhago 'ryamā", "category": "Epic, Ramayana", "book": "Ramayana", "position": "Kanda 2, Sarga 022, Verse 002"}
{"quote": "ṛtavaś caiva pakṣāś ca māsāḥ saṃvatsarāḥ kṣapāḥ dināni ca muhūrtāś ca svasti kurvantu te sadā", "category": "Epic, Ramayana", "book": "Ramayana", "position": "Kanda 2, Sarga 022, Verse 003"}
{"quote": "smṛtir dhṛtiś ca dharmaś ca pāntu tvāṃ putra sarvataḥ skandaś ca bhagavān devaḥ somaś ca sabṛhaspatiḥ", "category": "Epic, Ramayana", "book": "Ramayana", "position": "Kanda 2, Sarga 022, Verse 004"}
{"quote": "saptarṣayo nāradaś ca te tvāṃ rakṣantu sarvataḥ nakṣatrāṇi ca sarvāṇi grahāś ca sahadevatāḥ mahāvanāni carato muniveṣasya dhīmataḥ", "category": "Epic, Ramayana", "book": "Ramayana", "position": "Kanda 2, Sarga 022, Verse 005"}
{"quote": "plavagā vṛścikā daṃśā maśakāś caiva kānane sarīsṛpāś ca kīṭāś ca mā bhūvan gahane tava", "category": "Epic, Ramayana", "book": "Ramayana", "position": "Kanda 2, Sarga 022, Verse 006"}
{"quote": "mahādvipāś ca siṃhāś ca vyāghrā ṛkṣāś ca daṃṣṭriṇaḥ mahiṣāḥ śṛṅgiṇo raudrā na te druhyantu putraka", "category": "Epic, Ramayana", "book": "Ramayana", "position": "Kanda 2, Sarga 022, Verse 007"}
{"quote": "nṛmāṃsabhojanā raudrā ye cānye sattvajātayaḥ mā ca tvāṃ hiṃsiṣuḥ putra mayā saṃpūjitās tv iha", "category": "Epic, Ramayana", "book": "Ramayana", "position": "Kanda 2, Sarga 022, Verse 008"}
{"quote": "āgamās te śivāḥ santu sidhyantu ca parākramāḥ sarvasaṃpattayo rāma svastimān gaccha putraka", "category": "Epic, Ramayana", "book": "Ramayana", "position": "Kanda 2, Sarga 022, Verse 009"}
{"quote": "svasti te 'stv āntarikṣebhyaḥ pārthivebhyaḥ punaḥ punaḥ sarvebhyaś caiva devebhyo ye ca te paripanthinaḥ", "category": "Epic, Ramayana", "book": "Ramayana", "position": "Kanda 2, Sarga 022, Verse 010"}
{"quote": "sarvalokaprabhur brahmā bhūtabhartā tatharṣayaḥ ye ca śeṣāḥ surās te tvāṃ rakṣantu vanavāsinam", "category": "Epic, Ramayana", "book": "Ramayana", "position": "Kanda 2, Sarga 022, Verse 011"}
{"quote": "iti mālyaiḥ suragaṇān gandhaiś cāpi yaśasvinī stutibhiś cānurūpābhir ānarcāyatalocanā", "category": "Epic, Ramayana", "book": "Ramayana", "position": "Kanda 2, Sarga 022, Verse 012"}
{"quote": "yan maṅgalaṃ sahasrākṣe sarvadevanamaskṛte vṛtranāśe samabhavat tat te bhavatu maṅgalam", "category": "Epic, Ramayana", "book": "Ramayana", "position": "Kanda 2, Sarga 022, Verse 013"}
{"quote": "yan maṅgalaṃ suparṇasya vinatākalpayat purā amṛtaṃ prārthayānasya tat te bhavatu maṅgalam", "category": "Epic, Ramayana", "book": "Ramayana", "position": "Kanda 2, Sarga 022, Verse 014"}
{"quote": "oṣadhīṃ cāpi siddhārthāṃ viśalyakaraṇīṃ śubhām cakāra rakṣāṃ kausalyā mantrair abhijajāpa ca", "category": "Epic, Ramayana", "book": "Ramayana", "position": "Kanda 2, Sarga 022, Verse 015"}
{"quote": "ānamya mūrdhni cāghrāya pariṣvajya yaśasvinī avadat putra siddhārtho gaccha rāma yathāsukham", "category": "Epic, Ramayana", "book": "Ramayana", "position": "Kanda 2, Sarga 022, Verse 016"}
{"quote": "arogaṃ sarvasiddhārtham ayodhyāṃ punar āgatam paśyāmi tvāṃ sukhaṃ vatsa susthitaṃ rājaveśmani", "category": "Epic, Ramayana", "book": "Ramayana", "position": "Kanda 2, Sarga 022, Verse 017"}
{"quote": "mayārcitā devagaṇāḥ śivādayo maharṣayo bhūtamahāsuroragāḥ abhiprayātasya vanaṃ cirāya te hitāni kāṅkṣantu diśaś ca rāghava", "category": "Epic, Ramayana", "book": "Ramayana", "position": "Kanda 2, Sarga 022, Verse 018"}
{"quote": "itīva cāśrupratipūrṇalocanā samāpya ca svastyayanaṃ yathāvidhi pradakṣiṇaṃ caiva cakāra rāghavaṃ punaḥ punaś cāpi nipīḍya sasvaje", "category": "Epic, Ramayana", "book": "Ramayana", "position": "Kanda 2, Sarga 022, Verse 019"}
{"quote": "tathā tu devyā sa kṛtapradakṣiṇo nipīḍya mātuś caraṇau punaḥ punaḥ jagāma sītānilayaṃ mahāyaśāḥ sa rāghavaḥ prajvalitaḥ svayā śriyā", "category": "Epic, Ramayana", "book": "Ramayana", "position": "Kanda 2, Sarga 022, Verse 020"}
{"quote": "abhivādya tu kausalyāṃ rāmaḥ saṃprasthito vanam kṛtasvastyayano mātrā dharmiṣṭhe vartmani sthitaḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 001"}
{"quote": "virājayan rājasuto rājamārgaṃ narair vṛtam hṛdayāny āmamantheva janasya guṇavattayā", "category": "Epic, Ramayana", "book": "Ramayana", "position": "Kanda 2, Sarga 023, Verse 002"}
{"quote": "vaidehī cāpi tat sarvaṃ na śuśrāva tapasvinī tad eva hṛdi tasyāś ca yauvarājyābhiṣecanam", "category": "Epic, Ramayana", "book": "Ramayana", "position": "Kanda 2, Sarga 023, Verse 003"}
{"quote": "devakāryaṃ sma sā kṛtvā kṛtajñā hṛṣṭacetanā abhijñā rājadharmāṇāṃ rājaputraṃ pratīkṣate", "category": "Epic, Ramayana", "book": "Ramayana", "position": "Kanda 2, Sarga 023, Verse 004"}
{"quote": "praviveśātha rāmas tu svaveśma suvibhūṣitam prahṛṣṭajanasaṃpūrṇaṃ hriyā kiṃ cid avāṅmukhaḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 005"}
{"quote": "atha sītā samutpatya vepamānā ca taṃ patim apaśyac chokasaṃtaptaṃ cintāvyākulilendriyam", "category": "Epic, Ramayana", "book": "Ramayana", "position": "Kanda 2, Sarga 023, Verse 006"}
{"quote": "vivarṇavadanaṃ dṛṣṭvā taṃ prasvinnam amarṣaṇam āha duḥkhābhisaṃtaptā kim idānīm idaṃ prabho", "category": "Epic, Ramayana", "book": "Ramayana", "position": "Kanda 2, Sarga 023, Verse 007"}
{"quote": "adya bārhaspataḥ śrīmān yuktaḥ puṣyo na rāghava procyate brāhmaṇaiḥ prājñaiḥ kena tvam asi durmanāḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 008"}
{"quote": "na te śataśalākena jalaphenanibhena ca āvṛtaṃ vadanaṃ valgu chatreṇābhivirājate", "category": "Epic, Ramayana", "book": "Ramayana", "position": "Kanda 2, Sarga 023, Verse 009"}
{"quote": "vyajanābhyāṃ ca mukhyābhyāṃ śatapatranibhekṣaṇam candrahaṃsaprakāśābhyāṃ vījyate na tavānanam", "category": "Epic, Ramayana", "book": "Ramayana", "position": "Kanda 2, Sarga 023, Verse 010"}
{"quote": "vāgmino bandinaś cāpi prahṛṣṭās tvaṃ nararṣabha stuvanto nādya dṛśyante maṅgalaiḥ sūtamāgadhāḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 011"}
{"quote": "na te kṣaudraṃ ca dadhi ca brāhmaṇā vedapāragāḥ mūrdhni mūrdhāvasiktasya dadhati sma vidhānataḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 012"}
{"quote": "na tvāṃ prakṛtayaḥ sarvā śreṇīmukhyāś ca bhūṣitāḥ anuvrajitum icchanti paurajāpapadās tathā", "category": "Epic, Ramayana", "book": "Ramayana", "position": "Kanda 2, Sarga 023, Verse 013"}
{"quote": "caturbhir vegasaṃpannair hayaiḥ kāñcanabhūṣaṇaiḥ mukhyaḥ puṣyaratho yuktaḥ kiṃ na gacchati te 'grataḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 014"}
{"quote": "na hastī cāgrataḥ śrīmāṃs tava lakṣaṇapūjitaḥ prayāṇe lakṣyate vīra kṛṣṇameghagiri prabhaḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 015"}
{"quote": "na ca kāñcanacitraṃ te paśyāmi priyadarśana bhadrāsanaṃ puraskṛtya yāntaṃ vīrapuraḥsaram", "category": "Epic, Ramayana", "book": "Ramayana", "position": "Kanda 2, Sarga 023, Verse 016"}
{"quote": "abhiṣeko yadā sajjaḥ kim idānīm idaṃ tava apūrvo mukhavarṇaś ca na praharṣaś ca lakṣyate", "category": "Epic, Ramayana", "book": "Ramayana", "position": "Kanda 2, Sarga 023, Verse 017"}
{"quote": "itīva vilapantīṃ tāṃ provāca raghunandanaḥ sīte tatrabhavāṃs tāta pravrājayati māṃ vanam", "category": "Epic, Ramayana", "book": "Ramayana", "position": "Kanda 2, Sarga 023, Verse 018"}
{"quote": "kule mahati saṃbhūte dharmajñe dharmacāriṇi śṛṇu jānaki yenedaṃ krameṇābhyāgataṃ mama", "category": "Epic, Ramayana", "book": "Ramayana", "position": "Kanda 2, Sarga 023, Verse 019"}
{"quote": "rājñā satyapratijñena pitrā daśarathena me kaikeyyai prītamanasā purā dattau mahāvarau", "category": "Epic, Ramayana", "book": "Ramayana", "position": "Kanda 2, Sarga 023, Verse 020"}
{"quote": "tayādya mama sajje 'sminn abhiṣeke nṛpodyate pracoditaḥ sa samayo dharmeṇa pratinirjitaḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 021"}
{"quote": "caturdaśa hi varṣāṇi vastavyaṃ daṇḍake mayā pitrā me bharataś cāpi yauvarājye niyojitaḥ so 'haṃ tvām āgato draṣṭuṃ prasthito vijanaṃ vanam", "category": "Epic, Ramayana", "book": "Ramayana", "position": "Kanda 2, Sarga 023, Verse 022"}
{"quote": "bharatasya samīpe te nāhaṃ kathyaḥ kadā cana ṛddhiyuktā hi puruṣā na sahante parastavam tasmān na te guṇāḥ kathyā bharatasyāgrato mama", "category": "Epic, Ramayana", "book": "Ramayana", "position": "Kanda 2, Sarga 023, Verse 023"}
{"quote": "nāpi tvaṃ tena bhartavyā viśeṣeṇa kadā cana anukūlatayā śakyaṃ samīpe tasya vartitum", "category": "Epic, Ramayana", "book": "Ramayana", "position": "Kanda 2, Sarga 023, Verse 024"}
{"quote": "ahaṃ cāpi pratijñāṃ tāṃ guroḥ samanupālayan vanam adyaiva yāsyāmi sthirā bhava manasvini", "category": "Epic, Ramayana", "book": "Ramayana", "position": "Kanda 2, Sarga 023, Verse 025"}
{"quote": "yāte ca mayi kalyāṇi vanaṃ muniniṣevitam vratopavāsaratayā bhavitavyaṃ tvayānaghe", "category": "Epic, Ramayana", "book": "Ramayana", "position": "Kanda 2, Sarga 023, Verse 026"}
{"quote": "kālyam utthāya devānāṃ kṛtvā pūjāṃ yathāvidhi vanditavyo daśarathaḥ pitā mama nareśvaraḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 027"}
{"quote": "mātā ca mama kausalyā vṛddhā saṃtāpakarśitā dharmam evāgrataḥ kṛtvā tvattaḥ saṃmānam arhati", "category": "Epic, Ramayana", "book": "Ramayana", "position": "Kanda 2, Sarga 023, Verse 028"}
{"quote": "vanditavyāś ca te nityaṃ yāḥ śeṣā mama mātaraḥ snehapraṇayasaṃbhogaiḥ samā hi mama mātaraḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 029"}
{"quote": "bhrātṛputrasamau cāpi draṣṭavyau ca viśeṣataḥ tvayā lakṣmaṇaśatrughnau prāṇaiḥ priyatarau mama", "category": "Epic, Ramayana", "book": "Ramayana", "position": "Kanda 2, Sarga 023, Verse 030"}
{"quote": "vipriyaṃ na ca kartavyaṃ bharatasya kadā cana sa hi rājā prabhuś caiva deśasya ca kulasya ca", "category": "Epic, Ramayana", "book": "Ramayana", "position": "Kanda 2, Sarga 023, Verse 031"}
{"quote": "ārādhitā hi śīlena prayatnaiś copasevitāḥ rājānaḥ saṃprasīdanti prakupyanti viparyaye", "category": "Epic, Ramayana", "book": "Ramayana", "position": "Kanda 2, Sarga 023, Verse 032"}
{"quote": "aurasān api putrān hi tyajanty ahitakāriṇaḥ samarthān saṃpragṛhṇanti janān api narādhipāḥ", "category": "Epic, Ramayana", "book": "Ramayana", "position": "Kanda 2, Sarga 023, Verse 033"}
{"quote": "ahaṃ gamiṣyāmi mahāvanaṃ priye tvayā hi vastavyam ihaiva bhāmini yathā vyalīkaṃ kuruṣe na kasya cit tathā tvayā kāryam idaṃ vaco mama", "category": "Epic, Ramayana", "book": "Ramayana", "position": "Kanda 2, Sarga 023, Verse 034"}
{"quote": "evam uktā tu vaidehī priyārhā priyavādinī praṇayād eva saṃkruddhā bhartāram idam abravīt", "category": "Epic, Ramayana", "book": "Ramayana", "position": "Kanda 2, Sarga 024, Verse 001"}
{"quote": "āryaputra pitā mātā bhrātā putras tathā snuṣā svāni puṇyāni bhuñjānāḥ svaṃ svaṃ bhāgyam upāsate", "category": "Epic, Ramayana", "book": "Ramayana", "position": "Kanda 2, Sarga 024, Verse 002"}
{"quote": "bhartur bhāgyaṃ tu bhāryaikā prāpnoti puruṣarṣabha ataś caivāham ādiṣṭā vane vastavyam ity api", "category": "Epic, Ramayana", "book": "Ramayana", "position": "Kanda 2, Sarga 024, Verse 003"}
{"quote": "na pitā nātmajo nātmā na mātā na sakhījanaḥ iha pretya ca nārīṇāṃ patir eko gatiḥ sadā", "category": "Epic, Ramayana", "book": "Ramayana", "position": "Kanda 2, Sarga 024, Verse 004"}
{"quote": "yadi tvaṃ prasthito durgaṃ vanam adyaiva rāghava agratas te gamiṣyāmi mṛdnantī kuśakaṇṭakān", "category": "Epic, Ramayana", "book": "Ramayana", "position": "Kanda 2, Sarga 024, Verse 005"}
{"quote": "īrṣyā roṣau bahiṣkṛtya bhuktaśeṣam ivodakam naya māṃ vīra viśrabdhaḥ pāpaṃ mayi na vidyate", "category": "Epic, Ramayana", "book": "Ramayana", "position": "Kanda 2, Sarga 024, Verse 006"}
{"quote": "prāsādāgrair vimānair vā vaihāyasagatena vā sarvāvasthāgatā bhartuḥ pādacchāyā viśiṣyate", "category": "Epic, Ramayana", "book": "Ramayana", "position": "Kanda 2, Sarga 024, Verse 007"}
{"quote": "anuśiṣṭāsmi mātrā ca pitrā ca vividhāśrayam nāsmi saṃprati vaktavyā vartitavyaṃ yathā mayā", "category": "Epic, Ramayana", "book": "Ramayana", "position": "Kanda 2, Sarga 024, Verse 008"}
{"quote": "sukhaṃ vane nivatsyāmi yathaiva bhavane pituḥ acintayantī trīṃl lokāṃś cintayantī pativratam", "category": "Epic, Ramayana", "book": "Ramayana", "position": "Kanda 2, Sarga 024, Verse 009"}
{"quote": "śuśrūṣamāṇā te nityaṃ niyatā brahmacāriṇī saha raṃsye tvayā vīra vaneṣu madhugandhiṣu", "category": "Epic, Ramayana", "book": "Ramayana", "position": "Kanda 2, Sarga 024, Verse 010"}
{"quote": "tvaṃ hi kartuṃ vane śakto rāma saṃparipālanam anyasya pai janasyeha kiṃ punar mama mānada", "category": "Epic, Ramayana", "book": "Ramayana", "position": "Kanda 2, Sarga 024, Verse 011"}
{"quote": "phalamūlāśanā nityaṃ bhaviṣyāmi na saṃśayaḥ na te duḥkhaṃ kariṣyāmi nivasantī saha tvayā", "category": "Epic, Ramayana", "book": "Ramayana", "position": "Kanda 2, Sarga 024, Verse 012"}
{"quote": "icchāmi saritaḥ śailān palvalāni vanāni ca draṣṭuṃ sarvatra nirbhītā tvayā nāthena dhīmatā", "category": "Epic, Ramayana", "book": "Ramayana", "position": "Kanda 2, Sarga 024, Verse 013"}
{"quote": "haṃsakāraṇḍavākīrṇāḥ padminīḥ sādhupuṣpitāḥ iccheyaṃ sukhinī draṣṭuṃ tvayā vīreṇa saṃgatā", "category": "Epic, Ramayana", "book": "Ramayana", "position": "Kanda 2, Sarga 024, Verse 014"}
{"quote": "saha tvayā viśālākṣa raṃsye paramanandinī evaṃ varṣasahasrāṇāṃ śataṃ vāhaṃ tvayā saha", "category": "Epic, Ramayana", "book": "Ramayana", "position": "Kanda 2, Sarga 024, Verse 015"}
{"quote": "svarge 'pi ca vinā vāso bhavitā yadi rāghava tvayā mama naravyāghra nāhaṃ tam api rocaye", "category": "Epic, Ramayana", "book": "Ramayana", "position": "Kanda 2, Sarga 024, Verse 016"}
{"quote": "ahaṃ gamiṣyāmi vanaṃ sudurgamaṃ mṛgāyutaṃ vānaravāraṇair yutam vane nivatsyāmi yathā pitur gṛhe tavaiva pādāv upagṛhya saṃmatā", "category": "Epic, Ramayana", "book": "Ramayana", "position": "Kanda 2, Sarga 024, Verse 017"}
{"quote": "ananyabhāvām anuraktacetasaṃ tvayā viyuktāṃ maraṇāya niścitām nayasva māṃ sādhu kuruṣva yācanāṃ na te mayāto gurutā bhaviṣyati", "category": "Epic, Ramayana", "book": "Ramayana", "position": "Kanda 2, Sarga 024, Verse 018"}
{"quote": "tathā bruvāṇām api dharmavatsalo na ca sma sītāṃ nṛvaro ninīṣati uvāca caināṃ bahu saṃnivartane vane nivāsasya ca duḥkhitāṃ prati", "category": "Epic, Ramayana", "book": "Ramayana", "position": "Kanda 2, Sarga 024, Verse 019"}
{"quote": "sa evaṃ bruvatīṃ sītāṃ dharmajño dharmavatsalaḥ nivartanārthe dharmātmā vākyam etad uvāca ha", "category": "Epic, Ramayana", "book": "Ramayana", "position": "Kanda 2, Sarga 025, Verse 001"}
{"quote": "sīte mahākulīnāsi dharme ca niratā sadā ihācara svadharmaṃ tvaṃ mā yathā manasaḥ sukham", "category": "Epic, Ramayana", "book": "Ramayana", "position": "Kanda 2, Sarga 025, Verse 002"}
{"quote": "sīte yathā tvāṃ vakṣyāmi tathā kāryaṃ tvayābale vane doṣā hi bahavo vadatas tān nibodha me", "category": "Epic, Ramayana", "book": "Ramayana", "position": "Kanda 2, Sarga 025, Verse 003"}
{"quote": "sīte vimucyatām eṣā vanavāsakṛtā matiḥ bahudoṣaṃ hi kāntāraṃ vanam ity abhidhīyate", "category": "Epic, Ramayana", "book": "Ramayana", "position": "Kanda 2, Sarga 025, Verse 004"}
{"quote": "hitabuddhyā khalu vaco mayaitad abhidhīyate sadā sukhaṃ na jānāmi duḥkham eva sadā vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 005"}
{"quote": "girinirjharasaṃbhūtā girikandaravāsinām siṃhānāṃ ninadā duḥkhāḥ śrotuṃ duḥkham ato vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 006"}
{"quote": "supyate parṇaśayyāsu svayaṃ bhagnāsu bhūtale rātriṣu śramakhinnena tasmād duḥkhataraṃ vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 007"}
{"quote": "upavāsaś ca kartavyā yathāprāṇena maithili jaṭābhāraś ca kartavyo valkalāmbaradhāriṇā", "category": "Epic, Ramayana", "book": "Ramayana", "position": "Kanda 2, Sarga 025, Verse 008"}
{"quote": "atīva vātas timiraṃ bubhukṣā cātra nityaśaḥ bhayāni ca mahānty atra tato duḥkhataraṃ vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 009"}
{"quote": "sarīsṛpāś ca bahavo bahurūpāś ca bhāmini caranti pṛthivīṃ darpād ato dukhataraṃ vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 010"}
{"quote": "nadīnilayanāḥ sarpā nadīkuṭilagāminaḥ tiṣṭhanty āvṛtya panthānam ato duḥkhataraṃ vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 011"}
{"quote": "pataṃgā vṛścikāḥ kīṭā daṃśāś ca maśakaiḥ saha bādhante nityam abale sarvaṃ duḥkham ato vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 012"}
{"quote": "drumāḥ kaṇṭakinaś caiva kuśakāśāś ca bhāmini vane vyākulaśākhāgrās tena duḥkhataraṃ vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 013"}
{"quote": "tad alaṃ te vanaṃ gatvā kṣamaṃ na hi vanaṃ tava vimṛśann iha paśyāmi bahudoṣataraṃ vanam", "category": "Epic, Ramayana", "book": "Ramayana", "position": "Kanda 2, Sarga 025, Verse 014"}
{"quote": "vanaṃ tu netuṃ na kṛtā matis tadā babhūva rāmeṇa yadā mahātmanā na tasya sītā vacanaṃ cakāra tat tato 'bravīd rāmam idaṃ suduḥkhitā", "category": "Epic, Ramayana", "book": "Ramayana", "position": "Kanda 2, Sarga 025, Verse 015"}
{"quote": "etat tu vacanaṃ śrutvā sītā rāmasya duḥkhitā prasaktāśrumukhī mandam idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 026, Verse 001"}
{"quote": "ye tvayā kīrtitā doṣā vane vastavyatāṃ prati guṇān ity eva tān viddhi tava snehapuraskṛtān", "category": "Epic, Ramayana", "book": "Ramayana", "position": "Kanda 2, Sarga 026, Verse 002"}
{"quote": "tvayā ca saha gantavyaṃ mayā gurujanājñayā tvadviyogena me rāma tyaktavyam iha jīvitam", "category": "Epic, Ramayana", "book": "Ramayana", "position": "Kanda 2, Sarga 026, Verse 003"}
{"quote": "na ca māṃ tvatsamīpastham api śaknoti rāghava surāṇām īśvaraḥ śakraḥ pradharṣayitum ojasā", "category": "Epic, Ramayana", "book": "Ramayana", "position": "Kanda 2, Sarga 026, Verse 004"}
{"quote": "patihīnā tu yā nārī na sā śakṣyati jīvitum kāmam evaṃvidhaṃ rāma tvayā mama vidarśitam", "category": "Epic, Ramayana", "book": "Ramayana", "position": "Kanda 2, Sarga 026, Verse 005"}
{"quote": "atha cāpi mahāprājña brāhmaṇānāṃ mayā śrutam purā pitṛgṛhe satyaṃ vastavyaṃ kila me vane", "category": "Epic, Ramayana", "book": "Ramayana", "position": "Kanda 2, Sarga 026, Verse 006"}
{"quote": "lakṣaṇibhyo dvijātibhyaḥ śrutvāhaṃ vacanaṃ gṛhe vanavāsakṛtotsāhā nityam eva mahābala", "category": "Epic, Ramayana", "book": "Ramayana", "position": "Kanda 2, Sarga 026, Verse 007"}
{"quote": "ādeśo vanavāsasya prāptavyaḥ sa mayā kila sā tvayā saha tatrāhaṃ yāsyāmi priya nānyathā", "category": "Epic, Ramayana", "book": "Ramayana", "position": "Kanda 2, Sarga 026, Verse 008"}
{"quote": "kṛtādeśā bhaviṣyāmi gamiṣyāmi saha tvayā kālaś cāyaṃ samutpannaḥ satyavāg bhavatu dvijaḥ", "category": "Epic, Ramayana", "book": "Ramayana", "position": "Kanda 2, Sarga 026, Verse 009"}
{"quote": "vanavāse hi jānāmi duḥkhāni bahudhā kila prāpyante niyataṃ vīra puruṣair akṛtātmabhiḥ", "category": "Epic, Ramayana", "book": "Ramayana", "position": "Kanda 2, Sarga 026, Verse 010"}
{"quote": "kanyayā ca pitur gehe vanavāsaḥ śruto mayā bhikṣiṇyāḥ sādhuvṛttāyā mama mātur ihāgrataḥ", "category": "Epic, Ramayana", "book": "Ramayana", "position": "Kanda 2, Sarga 026, Verse 011"}
{"quote": "prasāditaś ca vai pūrvaṃ tvaṃ vai bahuvidhaṃ prabho gamanaṃ vanavāsasya kāṅkṣitaṃ hi saha tvayā", "category": "Epic, Ramayana", "book": "Ramayana", "position": "Kanda 2, Sarga 026, Verse 012"}
{"quote": "kṛtakṣaṇāhaṃ bhadraṃ te gamanaṃ prati rāghava vanavāsasya śūrasya caryā hi mama rocate", "category": "Epic, Ramayana", "book": "Ramayana", "position": "Kanda 2, Sarga 026, Verse 013"}
{"quote": "śuddhātman premabhāvād dhi bhaviṣyāmi vikalmaṣā bhartāram anugacchantī bhartā hi mama daivatam", "category": "Epic, Ramayana", "book": "Ramayana", "position": "Kanda 2, Sarga 026, Verse 014"}
{"quote": "pretyabhāve 'pi kalyāṇaḥ saṃgamo me saha tvayā śrutir hi śrūyate puṇyā brāhmaṇānāṃ yaśasvinām", "category": "Epic, Ramayana", "book": "Ramayana", "position": "Kanda 2, Sarga 026, Verse 015"}
{"quote": "iha loke ca pitṛbhir yā strī yasya mahāmate adbhir dattā svadharmeṇa pretyabhāve 'pi tasya sā", "category": "Epic, Ramayana", "book": "Ramayana", "position": "Kanda 2, Sarga 026, Verse 016"}
{"quote": "evam asmāt svakāṃ nārīṃ suvṛttāṃ hi pativratām nābhirocayase netuṃ tvaṃ māṃ keneha hetunā", "category": "Epic, Ramayana", "book": "Ramayana", "position": "Kanda 2, Sarga 026, Verse 017"}
{"quote": "bhaktāṃ pativratāṃ dīnāṃ māṃ samāṃ sukhaduḥkhayoḥ netum arhasi kākutstha samānasukhaduḥkhinīm", "category": "Epic, Ramayana", "book": "Ramayana", "position": "Kanda 2, Sarga 026, Verse 018"}
{"quote": "yadi māṃ duḥkhitām evaṃ vanaṃ netuṃ na cecchasi viṣam agniṃ jalaṃ vāham āsthāsye mṛtyukāraṇāt", "category": "Epic, Ramayana", "book": "Ramayana", "position": "Kanda 2, Sarga 026, Verse 019"}
{"quote": "evaṃ bahuvidhaṃ taṃ sā yācate gamanaṃ prati nānumene mahābāhus tāṃ netuṃ vijanaṃ vanam", "category": "Epic, Ramayana", "book": "Ramayana", "position": "Kanda 2, Sarga 026, Verse 020"}
{"quote": "evam uktā tu sā cintāṃ maithilī samupāgatā snāpayantīva gām uṣṇair aśrubhir nayanacyutaiḥ", "category": "Epic, Ramayana", "book": "Ramayana", "position": "Kanda 2, Sarga 026, Verse 021"}
{"quote": "cintayantīṃ tathā tāṃ tu nivartayitum ātmavān krodhāviṣṭāṃ tu vaidehīṃ kākutstho bahv asāntvayat", "category": "Epic, Ramayana", "book": "Ramayana", "position": "Kanda 2, Sarga 026, Verse 022"}
{"quote": "sāntvyamānā tu rāmeṇa maithilī janakātmajā vanavāsanimittāya bhartāram idam abravīt", "category": "Epic, Ramayana", "book": "Ramayana", "position": "Kanda 2, Sarga 027, Verse 001"}
{"quote": "sā tam uttamasaṃvignā sītā vipulavakṣasaṃ praṇayāc cābhimānāc ca paricikṣepa rāghavam", "category": "Epic, Ramayana", "book": "Ramayana", "position": "Kanda 2, Sarga 027, Verse 002"}
{"quote": "kiṃ tvāmanyata vaidehaḥ pitā me mithilādhipaḥ rāma jāmātaraṃ prāpya striyaṃ puruṣavigraham", "category": "Epic, Ramayana", "book": "Ramayana", "position": "Kanda 2, Sarga 027, Verse 003"}
{"quote": "anṛtaṃ balaloko 'yam ajñānād yad dhi vakṣyati tejo nāsti paraṃ rāme tapatīva divākare", "category": "Epic, Ramayana", "book": "Ramayana", "position": "Kanda 2, Sarga 027, Verse 004"}
{"quote": "kiṃ hi kṛtvā viṣaṇṇas tvaṃ kuto vā bhayam asti te yat parityaktukāmas tvaṃ mām ananyaparāyaṇām", "category": "Epic, Ramayana", "book": "Ramayana", "position": "Kanda 2, Sarga 027, Verse 005"}
{"quote": "dyumatsenasutaṃ vīra satyavantam anuvratām sāvitrīm iva māṃ viddhi tvam ātmavaśavartinīm", "category": "Epic, Ramayana", "book": "Ramayana", "position": "Kanda 2, Sarga 027, Verse 006"}
{"quote": "na tv ahaṃ manasāpy anyaṃ draṣṭāsmi tvadṛte 'nagha tvayā rāghava gaccheyaṃ yathānyā kulapāṃsanī", "category": "Epic, Ramayana", "book": "Ramayana", "position": "Kanda 2, Sarga 027, Verse 007"}
{"quote": "svayaṃ tu bhāryāṃ kaumārīṃ ciram adhyuṣitāṃ satīm śailūṣa iva māṃ rāma parebhyo dātum icchasi", "category": "Epic, Ramayana", "book": "Ramayana", "position": "Kanda 2, Sarga 027, Verse 008"}
{"quote": "sa mām anādāya vanaṃ na tvaṃ prasthātum arhasi tapo vā yadi vāraṇyaṃ svargo vā syāt saha tvayā", "category": "Epic, Ramayana", "book": "Ramayana", "position": "Kanda 2, Sarga 027, Verse 009"}
{"quote": "na ca me bhavitā tatra kaś cit pathi pariśramaḥ pṛṣṭhatas tava gacchantyā vihāraśayaneṣv api", "category": "Epic, Ramayana", "book": "Ramayana", "position": "Kanda 2, Sarga 027, Verse 010"}
{"quote": "kuśakāśaśareṣīkā ye ca kaṇṭakino drumāḥ tūlājinasamasparśā mārge mama saha tvayā", "category": "Epic, Ramayana", "book": "Ramayana", "position": "Kanda 2, Sarga 027, Verse 011"}
{"quote": "mahāvāta samuddhūtaṃ yan mām avakariṣyati rajo ramaṇa tan manye parārdhyam iva candanam", "category": "Epic, Ramayana", "book": "Ramayana", "position": "Kanda 2, Sarga 027, Verse 012"}
{"quote": "śādvaleṣu yad āsiṣye vanānte vanagoracā kuthāstaraṇatalpeṣu kiṃ syāt sukhataraṃ tataḥ", "category": "Epic, Ramayana", "book": "Ramayana", "position": "Kanda 2, Sarga 027, Verse 013"}
{"quote": "patraṃ mūlaṃ phalaṃ yat tvam alpaṃ vā yadi vā bahu dāsyasi svayam āhṛtya tan me 'mṛtarasopamam", "category": "Epic, Ramayana", "book": "Ramayana", "position": "Kanda 2, Sarga 027, Verse 014"}
{"quote": "na mātur na pitus tatra smariṣyāmi na veśmanaḥ ārtavāny upabhuñjānā puṣpāṇi ca phalāni ca", "category": "Epic, Ramayana", "book": "Ramayana", "position": "Kanda 2, Sarga 027, Verse 015"}
{"quote": "na ca tatra gataḥ kiṃ cid draṣṭum arhasi vipriyam matkṛte na ca te śoko na bhaviṣyāmi durbharā", "category": "Epic, Ramayana", "book": "Ramayana", "position": "Kanda 2, Sarga 027, Verse 016"}
{"quote": "yas tvayā saha sa svargo nirayo yas tvayā vinā iti jānan parāṃ prītiṃ gaccha rāma mayā saha", "category": "Epic, Ramayana", "book": "Ramayana", "position": "Kanda 2, Sarga 027, Verse 017"}
{"quote": "atha mām evam avyagrāṃ vanaṃ naiva nayiṣyasi viṣam adyaiva pāsyāmi mā viśaṃ dviṣatāṃ vaśam", "category": "Epic, Ramayana", "book": "Ramayana", "position": "Kanda 2, Sarga 027, Verse 018"}
{"quote": "paścād api hi duḥkhena mama naivāsti jīvitam ujjhitāyās tvayā nātha tadaiva maraṇaṃ varam", "category": "Epic, Ramayana", "book": "Ramayana", "position": "Kanda 2, Sarga 027, Verse 019"}
{"quote": "idaṃ hi sahituṃ śokaṃ muhūrtam api notsahe kiṃ punar daśavarṣāṇi trīṇi caikaṃ ca duḥkhitā", "category": "Epic, Ramayana", "book": "Ramayana", "position": "Kanda 2, Sarga 027, Verse 020"}
{"quote": "iti sā śokasaṃtaptā vilapya karuṇaṃ bahu cukrośa patim āyastā bhṛśam āliṅgya sasvaram", "category": "Epic, Ramayana", "book": "Ramayana", "position": "Kanda 2, Sarga 027, Verse 021"}
{"quote": "sā viddhā bahubhir vākyair digdhair iva gajāṅganā cira saṃniyataṃ bāṣpaṃ mumocāgnim ivāraṇiḥ", "category": "Epic, Ramayana", "book": "Ramayana", "position": "Kanda 2, Sarga 027, Verse 022"}
{"quote": "tasyāḥ sphaṭikasaṃkāśaṃ vāri saṃtāpasaṃbhavam netrābhyāṃ parisusrāva paṅkajābhyām ivodakam", "category": "Epic, Ramayana", "book": "Ramayana", "position": "Kanda 2, Sarga 027, Verse 023"}
{"quote": "tāṃ pariṣvajya bāhubhyāṃ visaṃjñām iva duḥkhitām uvāca vacanaṃ rāmaḥ pariviśvāsayaṃs tadā", "category": "Epic, Ramayana", "book": "Ramayana", "position": "Kanda 2, Sarga 027, Verse 024"}
{"quote": "na devi tava duḥkhena svargam apy abhirocaye na hi me 'sti bhayaṃ kiṃ cit svayambhor iva sarvataḥ", "category": "Epic, Ramayana", "book": "Ramayana", "position": "Kanda 2, Sarga 027, Verse 025"}
{"quote": "tava sarvam abhiprāyam avijñāya śubhānane vāsaṃ na rocaye 'raṇye śaktimān api rakṣaṇe", "category": "Epic, Ramayana", "book": "Ramayana", "position": "Kanda 2, Sarga 027, Verse 026"}
{"quote": "yat sṛṣṭāsi mayā sārdhaṃ vanavāsāya maithili na vihātuṃ mayā śakyā kīrtir ātmavatā yathā", "category": "Epic, Ramayana", "book": "Ramayana", "position": "Kanda 2, Sarga 027, Verse 027"}
{"quote": "dharmas tu gajanāsoru sadbhir ācaritaḥ purā taṃ cāham anuvarte 'dya yathā sūryaṃ suvarcalā", "category": "Epic, Ramayana", "book": "Ramayana", "position": "Kanda 2, Sarga 027, Verse 028"}
{"quote": "eṣa dharmas tu suśroṇi pitur mātuś ca vaśyatā ataś cājñāṃ vyatikramya nāhaṃ jīvitum utsahe", "category": "Epic, Ramayana", "book": "Ramayana", "position": "Kanda 2, Sarga 027, Verse 029"}
{"quote": "sa māṃ pitā yathā śāsti satyadharmapathe sthitaḥ tathā vartitum icchāmi sa hi dharmaḥ sanātanaḥ anugacchasva māṃ bhīru sahadharmacarī bhava", "category": "Epic, Ramayana", "book": "Ramayana", "position": "Kanda 2, Sarga 027, Verse 030"}
{"quote": "brāhmaṇebhyaś ca ratnāni bhikṣukebhyaś ca bhojanam dehi cāśaṃsamānebhyaḥ saṃtvarasva ca māciram", "category": "Epic, Ramayana", "book": "Ramayana", "position": "Kanda 2, Sarga 027, Verse 031"}
{"quote": "anukūlaṃ tu sā bhartur jñātvā gamanam ātmanaḥ kṣipraṃ pramuditā devī dātum evopacakrame", "category": "Epic, Ramayana", "book": "Ramayana", "position": "Kanda 2, Sarga 027, Verse 032"}
{"quote": "tataḥ prahṛṣṭā paripūrṇamānasā yaśasvinī bhartur avekṣya bhāṣitam dhanāni ratnāni ca dātum aṅganā pracakrame dharmabhṛtāṃ manasvinī", "category": "Epic, Ramayana", "book": "Ramayana", "position": "Kanda 2, Sarga 027, Verse 033"}
{"quote": "tato 'bravīn mahātejā rāmo lakṣmaṇam agrataḥ sthitaṃ prāggāminaṃ vīraṃ yācamānaṃ kṛtāñjalim", "category": "Epic, Ramayana", "book": "Ramayana", "position": "Kanda 2, Sarga 028, Verse 001"}
{"quote": "mayādya saha saumitre tvayi gacchati tad vanam ko bhariṣyati kausalyāṃ sumitrāṃ vā yaśasvinīm", "category": "Epic, Ramayana", "book": "Ramayana", "position": "Kanda 2, Sarga 028, Verse 002"}
{"quote": "abhivarṣati kāmair yaḥ parjanyaḥ pṛthivīm iva sa kāmapāśaparyasto mahātejā mahīpatiḥ", "category": "Epic, Ramayana", "book": "Ramayana", "position": "Kanda 2, Sarga 028, Verse 003"}
{"quote": "sā hi rājyam idaṃ prāpya nṛpasyāśvapateḥ sutā duḥkhitānāṃ sapatnīnāṃ na kariṣyati śobhanam", "category": "Epic, Ramayana", "book": "Ramayana", "position": "Kanda 2, Sarga 028, Verse 004"}
{"quote": "evam uktas tu rāmeṇa lakṣmaṇaḥ ślakṣṇayā girā pratyuvāca tadā rāmaṃ vākyajño vākyakovidam", "category": "Epic, Ramayana", "book": "Ramayana", "position": "Kanda 2, Sarga 028, Verse 005"}
{"quote": "tavaiva tejasā vīra bharataḥ pūjayiṣyati kausalyāṃ ca sumitrāṃ ca prayato nātra saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 028, Verse 006"}
{"quote": "kausalyā bibhṛyād āryā sahasram api madvidhān yasyāḥ sahasraṃ grāmāṇāṃ saṃprāptam upajīvanam", "category": "Epic, Ramayana", "book": "Ramayana", "position": "Kanda 2, Sarga 028, Verse 007"}
{"quote": "dhanur ādāya saśaraṃ khanitrapiṭakādharaḥ agratas te gamiṣyāmi panthānam anudarśayan", "category": "Epic, Ramayana", "book": "Ramayana", "position": "Kanda 2, Sarga 028, Verse 008"}
{"quote": "āhariṣyāmi te nityaṃ mūlāni ca phalāni ca vanyāni yāni cānyāni svāhārāṇi tapasvinām", "category": "Epic, Ramayana", "book": "Ramayana", "position": "Kanda 2, Sarga 028, Verse 009"}
{"quote": "bhavāṃs tu saha vaidehyā girisānuṣu raṃsyate ahaṃ sarvaṃ kariṣyāmi jāgrataḥ svapataś ca te", "category": "Epic, Ramayana", "book": "Ramayana", "position": "Kanda 2, Sarga 028, Verse 010"}
{"quote": "rāmas tv anena vākyena suprītaḥ pratyuvāca tam vrajāpṛcchasva saumitre sarvam eva suhṛjjanam", "category": "Epic, Ramayana", "book": "Ramayana", "position": "Kanda 2, Sarga 028, Verse 011"}
{"quote": "ye ca rājño dadau divye mahātmā varuṇaḥ svayam janakasya mahāyajñe dhanuṣī raudradarśane", "category": "Epic, Ramayana", "book": "Ramayana", "position": "Kanda 2, Sarga 028, Verse 012"}
{"quote": "abhedyakavace divye tūṇī cākṣayasāyakau ādityavimalau cobhau khaḍgau hemapariṣkṛtau", "category": "Epic, Ramayana", "book": "Ramayana", "position": "Kanda 2, Sarga 028, Verse 013"}
{"quote": "satkṛtya nihitaṃ sarvam etad ācāryasadmani sa tvam āyudham ādāya kṣipram āvraja lakṣmaṇa", "category": "Epic, Ramayana", "book": "Ramayana", "position": "Kanda 2, Sarga 028, Verse 014"}
{"quote": "sa suhṛjjanam āmantrya vanavāsāya niścitaḥ ikṣvākugurum āmantrya jagrāhāyudham uttamam", "category": "Epic, Ramayana", "book": "Ramayana", "position": "Kanda 2, Sarga 028, Verse 015"}
{"quote": "tad divyaṃ rājaśārdūlaḥ satkṛtaṃ mālyabhūṣitam rāmāya darśayām āsa saumitriḥ sarvam āyudham", "category": "Epic, Ramayana", "book": "Ramayana", "position": "Kanda 2, Sarga 028, Verse 016"}
{"quote": "tam uvācātmavān rāmaḥ prītyā lakṣmaṇam āgatam kāle tvam āgataḥ saumya kāṅkṣite mama lakṣmaṇa", "category": "Epic, Ramayana", "book": "Ramayana", "position": "Kanda 2, Sarga 028, Verse 017"}
{"quote": "ahaṃ pradātum icchāmi yad idaṃ māmakaṃ dhanam brāhmaṇebhyas tapasvibhyas tvayā saha paraṃtapa", "category": "Epic, Ramayana", "book": "Ramayana", "position": "Kanda 2, Sarga 028, Verse 018"}
{"quote": "vasantīha dṛḍhaṃ bhaktyā guruṣu dvijasattamāḥ teṣām api ca me bhūyaḥ sarveṣāṃ copajīvinām", "category": "Epic, Ramayana", "book": "Ramayana", "position": "Kanda 2, Sarga 028, Verse 019"}
{"quote": "vasiṣṭhaputraṃ tu suyajñam āryaṃ tvam ānayāśu pravaraṃ dvijānām abhiprayāsyāmi vanaṃ samastān abhyarcya śiṣṭān aparān dvijātīn", "category": "Epic, Ramayana", "book": "Ramayana", "position": "Kanda 2, Sarga 028, Verse 020"}
{"quote": "tataḥ śāsanam ājñāya bhrātuḥ śubhataraṃ priyam gatvā sa praviveśāśu suyajñasya niveśanam", "category": "Epic, Ramayana", "book": "Ramayana", "position": "Kanda 2, Sarga 029, Verse 001"}
{"quote": "taṃ vipram agnyagārasthaṃ vanditvā lakṣmaṇo 'bravīt sakhe 'bhyāgaccha paśya tvaṃ veśma duṣkarakāriṇaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 002"}
{"quote": "tataḥ saṃdhyām upāsyāśu gatvā saumitriṇā saha juṣṭaṃ tat prāviśal lakṣmyā ramyaṃ rāmaniveśanam", "category": "Epic, Ramayana", "book": "Ramayana", "position": "Kanda 2, Sarga 029, Verse 003"}
{"quote": "tam āgataṃ vedavidaṃ prāñjaliḥ sītayā saha suyajñam abhicakrāma rāghavo 'gnim ivārcitam", "category": "Epic, Ramayana", "book": "Ramayana", "position": "Kanda 2, Sarga 029, Verse 004"}
{"quote": "jātarūpamayair mukhyair aṅgadaiḥ kuṇḍalaiḥ śubhaiḥ sahema sūtrair maṇibhiḥ keyūrair valayair api", "category": "Epic, Ramayana", "book": "Ramayana", "position": "Kanda 2, Sarga 029, Verse 005"}
{"quote": "anyaiś ca ratnair bahubhiḥ kākutsthaḥ pratyapūjayat suyajñaṃ sa tadovāca rāmaḥ sītāpracoditaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 006"}
{"quote": "hāraṃ ca hemasūtraṃ ca bhāryāyai saumya hāraya raśanāṃ cādhunā sītā dātum icchati te sakhe", "category": "Epic, Ramayana", "book": "Ramayana", "position": "Kanda 2, Sarga 029, Verse 007"}
{"quote": "paryaṅkam agryāstaraṇaṃ nānāratnavibhūṣitam tam apīcchati vaidehī pratiṣṭhāpayituṃ tvayi", "category": "Epic, Ramayana", "book": "Ramayana", "position": "Kanda 2, Sarga 029, Verse 008"}
{"quote": "nāgaḥ śatruṃ jayo nāma mātulo yaṃ dadau mama taṃ te gajasahasreṇa dadāmi dvijapuṃgava", "category": "Epic, Ramayana", "book": "Ramayana", "position": "Kanda 2, Sarga 029, Verse 009"}
{"quote": "ity uktaḥ sa hi rāmeṇa suyajñaḥ pratigṛhya tat rāmalakṣmaṇasītānāṃ prayuyojāśiṣaḥ śivāḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 010"}
{"quote": "atha bhrātaram avyagraṃ priyaṃ rāmaḥ priyaṃvadaḥ saumitriṃ tam uvācedaṃ brahmeva tridaśeśvaram", "category": "Epic, Ramayana", "book": "Ramayana", "position": "Kanda 2, Sarga 029, Verse 011"}
{"quote": "agastyaṃ kauśikaṃ caiva tāv ubhau brāhmaṇottamau arcayāhūya saumitre ratnaiḥ sasyam ivāmbubhiḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 012"}
{"quote": "kausalyāṃ ca ya āśīrbhir bhaktaḥ paryupatiṣṭhati ācāryas taittirīyāṇām abhirūpaś ca vedavit", "category": "Epic, Ramayana", "book": "Ramayana", "position": "Kanda 2, Sarga 029, Verse 013"}
{"quote": "tasya yānaṃ ca dāsīś ca saumitre saṃpradāpaya kauśeyāni ca vastrāṇi yāvat tuṣyati sa dvijaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 014"}
{"quote": "sūtaś citrarathaś cāryaḥ sacivaḥ suciroṣitaḥ toṣayainaṃ mahārhaiś ca ratnair vastrair dhanais tathā", "category": "Epic, Ramayana", "book": "Ramayana", "position": "Kanda 2, Sarga 029, Verse 015"}
{"quote": "śālivāhasahasraṃ ca dve śate bhadrakāṃs tathā vyañjanārthaṃ ca saumitre gosahasram upākuru", "category": "Epic, Ramayana", "book": "Ramayana", "position": "Kanda 2, Sarga 029, Verse 016"}
{"quote": "tataḥ sa puruṣavyāghras tad dhanaṃ lakṣmaṇaḥ svayam yathoktaṃ brāhmaṇendrāṇām adadād dhanado yathā", "category": "Epic, Ramayana", "book": "Ramayana", "position": "Kanda 2, Sarga 029, Verse 017"}
{"quote": "athābravīd bāṣpakalāṃs tiṣṭhataś copajīvinaḥ saṃpradāya bahu dravyam ekaikasyopajīvinaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 018"}
{"quote": "lakṣmaṇasya ca yad veśma gṛhaṃ ca yad idaṃ mama aśūnyaṃ kāryam ekaikaṃ yāvadāgamanaṃ mama", "category": "Epic, Ramayana", "book": "Ramayana", "position": "Kanda 2, Sarga 029, Verse 019"}
{"quote": "ity uktvā duḥkhitaṃ sarvaṃ janaṃ tam upajīvinam uvācedaṃ dhanadhyakṣaṃ dhanam ānīyatām iti tato 'sya dhanam ājahruḥ sarvam evopajīvinaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 020"}
{"quote": "tataḥ sa puruṣavyāghras tad dhanaṃ sahalakṣmaṇaḥ dvijebhyo bālavṛddhebhyaḥ kṛpaṇebhyo 'bhyadāpayat", "category": "Epic, Ramayana", "book": "Ramayana", "position": "Kanda 2, Sarga 029, Verse 021"}
{"quote": "tatrāsīt piṅgalo gārgyas trijaṭo nāma vai dvijaḥ ā pañcamāyāḥ kakṣyāyā nainaṃ kaś cid avārayat", "category": "Epic, Ramayana", "book": "Ramayana", "position": "Kanda 2, Sarga 029, Verse 022"}
{"quote": "sa rājaputram āsādya trijaṭo vākyam abravīt nirdhano bahuputro 'smi rājaputra mahāyaśaḥ uñchavṛttir vane nityaṃ pratyavekṣasva mām iti", "category": "Epic, Ramayana", "book": "Ramayana", "position": "Kanda 2, Sarga 029, Verse 023"}
{"quote": "tam uvāca tato rāmaḥ parihāsasamanvitam gavāṃ sahasram apy ekaṃ na tu viśrāṇitaṃ mayā parikṣipasi daṇḍena yāvat tāvad avāpsyasi", "category": "Epic, Ramayana", "book": "Ramayana", "position": "Kanda 2, Sarga 029, Verse 024"}
{"quote": "sa śāṭīṃ tvaritaḥ kaṭyāṃ saṃbhrāntaḥ pariveṣṭya tām āvidhya daṇḍaṃ cikṣepa sarvaprāṇena vegitaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 025"}
{"quote": "uvāca ca tato rāmas taṃ gārgyam abhisāntvayan manyur na khalu kartavyaḥ parihāso hy ayaṃ mama", "category": "Epic, Ramayana", "book": "Ramayana", "position": "Kanda 2, Sarga 029, Verse 026"}
{"quote": "tataḥ sabhāryas trijaṭo mahāmunir gavām anīkaṃ pratigṛhya moditaḥ yaśobalaprītisukhopabṛṃhiṇīs tad āśiṣaḥ pratyavadan mahātmanaḥ", "category": "Epic, Ramayana", "book": "Ramayana", "position": "Kanda 2, Sarga 029, Verse 027"}
{"quote": "dattvā tu saha vaidehyā brāhmaṇebhyo dhanaṃ bahu jagmatuḥ pitaraṃ draṣṭuṃ sītayā saha rāghavau", "category": "Epic, Ramayana", "book": "Ramayana", "position": "Kanda 2, Sarga 030, Verse 001"}
{"quote": "tato gṛhīte duṣprekṣye aśobhetāṃ tadāyudhe mālādāmabhir āsakte sītayā samalaṃkṛte", "category": "Epic, Ramayana", "book": "Ramayana", "position": "Kanda 2, Sarga 030, Verse 002"}
{"quote": "tataḥ prāsādaharmyāṇi vimānaśikharāṇi ca adhiruhya janaḥ śrīmān udāsīno vyalokayat", "category": "Epic, Ramayana", "book": "Ramayana", "position": "Kanda 2, Sarga 030, Verse 003"}
{"quote": "na hi rathyāḥ sma śakyante gantuṃ bahujanākulāḥ āruhya tasmāt prāsādān dīnāḥ paśyanti rāghavam", "category": "Epic, Ramayana", "book": "Ramayana", "position": "Kanda 2, Sarga 030, Verse 004"}
{"quote": "padātiṃ varjitacchatraṃ rāmaṃ dṛṣṭvā tadā janāḥ ūcur bahuvidhā vācaḥ śokopahatacetasaḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 005"}
{"quote": "yaṃ yāntam anuyāti sma caturaṅgabalaṃ mahat tam ekaṃ sītayā sārdham anuyāti sma lakṣmaṇaḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 006"}
{"quote": "aiśvaryasya rasajñaḥ san kāmināṃ caiva kāmadaḥ necchaty evānṛtaṃ kartuṃ pitaraṃ dharmagauravāt", "category": "Epic, Ramayana", "book": "Ramayana", "position": "Kanda 2, Sarga 030, Verse 007"}
{"quote": "yā na śakyā purā draṣṭuṃ bhūtair ākāśagair api tām adya sītāṃ paśyanti rājamārgagatā janāḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 008"}
{"quote": "aṅgarāgocitāṃ sītāṃ raktacandana sevinīm varṣam uṣṇaṃ ca śītaṃ ca neṣyaty āśu vivarṇatām", "category": "Epic, Ramayana", "book": "Ramayana", "position": "Kanda 2, Sarga 030, Verse 009"}
{"quote": "adya nūnaṃ daśarathaḥ sattvam āviśya bhāṣate na hi rājā priyaṃ putraṃ vivāsayitum arhati", "category": "Epic, Ramayana", "book": "Ramayana", "position": "Kanda 2, Sarga 030, Verse 010"}
{"quote": "nirguṇasyāpi putrasyā kāthaṃ syād vipravāsanam kiṃ punar yasya loko 'yaṃ jito vṛttena kevalam", "category": "Epic, Ramayana", "book": "Ramayana", "position": "Kanda 2, Sarga 030, Verse 011"}
{"quote": "ānṛśaṃsyam anukrośaḥ śrutaṃ śīlaṃ damaḥ śamaḥ rāghavaṃ śobhayanty ete ṣaḍguṇāḥ puruṣottamam", "category": "Epic, Ramayana", "book": "Ramayana", "position": "Kanda 2, Sarga 030, Verse 012"}
{"quote": "tasmāt tasyopaghātena prajāḥ paramapīḍitāḥ audakānīva sattvāni grīṣme salilasaṃkṣayāt", "category": "Epic, Ramayana", "book": "Ramayana", "position": "Kanda 2, Sarga 030, Verse 013"}
{"quote": "pīḍayā pīḍitaṃ sarvaṃ jagad asya jagatpateḥ mūlasyevopaghātena vṛkṣaḥ puṣpaphalopagaḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 014"}
{"quote": "te lakṣmaṇa iva kṣipraṃ sapatnyaḥ sahabāndhavāḥ gacchantam anugacchāmo yena gacchati rāghavaḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 015"}
{"quote": "udyānāni parityajya kṣetrāṇi ca gṛhāṇi ca ekaduḥkhasukhā rāmam anugacchāma dhārmikam", "category": "Epic, Ramayana", "book": "Ramayana", "position": "Kanda 2, Sarga 030, Verse 016"}
{"quote": "samuddhṛtanidhānāni paridhvastājirāṇi ca upāttadhanadhānyāni hṛtasārāṇi sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 017"}
{"quote": "rajasābhyavakīrṇāni parityaktāni daivataiḥ asmattyaktāni veśmāni kaikeyī pratipadyatām", "category": "Epic, Ramayana", "book": "Ramayana", "position": "Kanda 2, Sarga 030, Verse 018"}
{"quote": "vanaṃ nagaram evāstu yena gacchati rāghavaḥ asmābhiś ca parityaktaṃ puraṃ saṃpadyatāṃ vanam", "category": "Epic, Ramayana", "book": "Ramayana", "position": "Kanda 2, Sarga 030, Verse 019"}
{"quote": "bilāni daṃṣṭriṇaḥ sarve sānūni mṛgapakṣiṇaḥ asmattyaktaṃ prapadyantāṃ sevyamānaṃ tyajantu ca", "category": "Epic, Ramayana", "book": "Ramayana", "position": "Kanda 2, Sarga 030, Verse 020"}
{"quote": "ity evaṃ vividhā vāco nānājanasamīritāḥ śuśrāva rāmaḥ śrutvā ca na vicakre 'sya mānasaṃ", "category": "Epic, Ramayana", "book": "Ramayana", "position": "Kanda 2, Sarga 030, Verse 021"}
{"quote": "pratīkṣamāṇo 'bhijanaṃ tadārtam anārtarūpaḥ prahasann ivātha jagāma rāmaḥ pitaraṃ didṛkṣuḥ pitur nideśaṃ vidhivac cikīrṣuḥ", "category": "Epic, Ramayana", "book": "Ramayana", "position": "Kanda 2, Sarga 030, Verse 022"}
{"quote": "tat pūrvam aikṣvākasuto mahātmā rāmo gamiṣyan vanam ārtarūpam vyatiṣṭhata prekṣya tadā sumantraṃ pitur mahātmā pratihāraṇārtham", "category": "Epic, Ramayana", "book": "Ramayana", "position": "Kanda 2, Sarga 030, Verse 023"}
{"quote": "pitur nideśena tu dharmavatsalo vanapraveśe kṛtabuddhiniścayaḥ sa rāghavaḥ prekṣya sumantram abravīn nivedayasvāgamanaṃ nṛpāya me", "category": "Epic, Ramayana", "book": "Ramayana", "position": "Kanda 2, Sarga 030, Verse 024"}
{"quote": "sa rāmapreṣitaḥ kṣipraṃ saṃtāpakaluṣendriyaḥ praviśya nṛpatiṃ sūto niḥśvasantaṃ dadarśa ha", "category": "Epic, Ramayana", "book": "Ramayana", "position": "Kanda 2, Sarga 031, Verse 001"}
{"quote": "ālokya tu mahāprājñaḥ paramākula cetasaṃ rāmam evānuśocantaṃ sūtaḥ prāñjalir āsadat", "category": "Epic, Ramayana", "book": "Ramayana", "position": "Kanda 2, Sarga 031, Verse 002"}
{"quote": "ayaṃ sa puruṣavyāghra dvāri tiṣṭhati te sutaḥ brāhmaṇebhyo dhanaṃ dattvā sarvaṃ caivopajīvinām", "category": "Epic, Ramayana", "book": "Ramayana", "position": "Kanda 2, Sarga 031, Verse 003"}
{"quote": "sa tvā paśyatu bhadraṃ te rāmaḥ satyaparākramaḥ sarvān suhṛda āpṛcchya tvām idānīṃ didṛkṣate", "category": "Epic, Ramayana", "book": "Ramayana", "position": "Kanda 2, Sarga 031, Verse 004"}
{"quote": "gamiṣyati mahāraṇyaṃ taṃ paśya jagatīpate vṛtaṃ rājaguṇaiḥ sarvair ādityam iva raśmibhiḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 005"}
{"quote": "sa satyavādī dharmātmā gāmbhīryāt sāgaropamaḥ ākāśa iva niṣpaṅko narendraḥ pratyuvāca tam", "category": "Epic, Ramayana", "book": "Ramayana", "position": "Kanda 2, Sarga 031, Verse 006"}
{"quote": "sumantrānaya me dārān ye ke cid iha māmakāḥ dāraiḥ parivṛtaḥ sarvair draṣṭum icchāmi rāghavam", "category": "Epic, Ramayana", "book": "Ramayana", "position": "Kanda 2, Sarga 031, Verse 007"}
{"quote": "so 'ntaḥpuram atītyaiva striyas tā vākyam abravīt āryo hvayati vo rājā gamyatāṃ tatra māciram", "category": "Epic, Ramayana", "book": "Ramayana", "position": "Kanda 2, Sarga 031, Verse 008"}
{"quote": "evam uktāḥ striyaḥ sarvāḥ sumantreṇa nṛpājñayā pracakramus tad bhavanaṃ bhartur ājñāya śāsanam", "category": "Epic, Ramayana", "book": "Ramayana", "position": "Kanda 2, Sarga 031, Verse 009"}
{"quote": "ardhasaptaśatās tās tu pramadās tāmralocanāḥ kausalyāṃ parivāryātha śanair jagmur dhṛtavratāḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 010"}
{"quote": "āgateṣu ca dāreṣu samavekṣya mahīpatiḥ uvāca rājā taṃ sūtaṃ sumantrānaya me sutam", "category": "Epic, Ramayana", "book": "Ramayana", "position": "Kanda 2, Sarga 031, Verse 011"}
{"quote": "sa sūto rāmam ādāya lakṣmaṇaṃ maithilīṃ tadā jagāmābhimukhas tūrṇaṃ sakāśaṃ jagatīpateḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 012"}
{"quote": "sa rājā putram āyāntaṃ dṛṣṭvā dūrāt kṛtāñjalim utpapātāsanāt tūrṇam ārtaḥ strījanasaṃvṛtaḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 013"}
{"quote": "so 'bhidudrāva vegena rāmaṃ dṛṣṭvā viśāṃ patiḥ tam asaṃprāpya duḥkhārtaḥ papāta bhuvi mūrchitaḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 014"}
{"quote": "taṃ rāmo 'bhyapātat kṣipraṃ lakṣmaṇaś ca mahārathaḥ visaṃjñam iva duḥkhena saśokaṃ nṛpatiṃ tadā", "category": "Epic, Ramayana", "book": "Ramayana", "position": "Kanda 2, Sarga 031, Verse 015"}
{"quote": "strīsahasraninādaś ca saṃjajñe rājaveśmani hāhā rāmeti sahasā bhūṣaṇadhvanimūrchitaḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 016"}
{"quote": "taṃ pariṣvajya bāhubhyāṃ tāv ubhau rāmalakṣmaṇau paryaṅke sītayā sārdhaṃ rudantaḥ samaveśayan", "category": "Epic, Ramayana", "book": "Ramayana", "position": "Kanda 2, Sarga 031, Verse 017"}
{"quote": "atha rāmo muhūrtena labdhasaṃjñaṃ mahīpatim uvāca prāñjalir bhūtvā śokārṇavapariplutam", "category": "Epic, Ramayana", "book": "Ramayana", "position": "Kanda 2, Sarga 031, Verse 018"}
{"quote": "āpṛcche tvāṃ mahārāja sarveṣām īśvaro 'si naḥ prasthitaṃ daṇḍakāraṇyaṃ paśya tvaṃ kuśalena mām", "category": "Epic, Ramayana", "book": "Ramayana", "position": "Kanda 2, Sarga 031, Verse 019"}
{"quote": "lakṣmaṇaṃ cānujānīhi sītā cānveti māṃ vanam kāraṇair bahubhis tathyair vāryamāṇau na cecchataḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 020"}
{"quote": "anujānīhi sarvān naḥ śokam utsṛjya mānada lakṣmaṇaṃ māṃ ca sītāṃ ca prajāpatir iva prajāḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 021"}
{"quote": "pratīkṣamāṇam avyagram anujñāṃ jagatīpateḥ uvāca rarjā saṃprekṣya vanavāsāya rāghavam", "category": "Epic, Ramayana", "book": "Ramayana", "position": "Kanda 2, Sarga 031, Verse 022"}
{"quote": "ahaṃ rāghava kaikeyyā varadānena mohitaḥ ayodhyāyās tvam evādya bhava rājā nigṛhya mām", "category": "Epic, Ramayana", "book": "Ramayana", "position": "Kanda 2, Sarga 031, Verse 023"}
{"quote": "evam ukto nṛpatinā rāmo dharmabhṛtāṃ varaḥ pratyuvācāñjaliṃ kṛtvā pitaraṃ vākyakovidaḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 024"}
{"quote": "bhavān varṣasahasrāya pṛthivyā nṛpate patiḥ ahaṃ tv araṇye vatsyāmi na me kāryaṃ tvayānṛtam", "category": "Epic, Ramayana", "book": "Ramayana", "position": "Kanda 2, Sarga 031, Verse 025"}
{"quote": "śreyase vṛddhaye tāta punarāgamanāya ca gacchasvāriṣṭam avyagraḥ panthānam akutobhayam", "category": "Epic, Ramayana", "book": "Ramayana", "position": "Kanda 2, Sarga 031, Verse 026"}
{"quote": "adya tv idānīṃ rajanīṃ putra mā gaccha sarvathā mātaraṃ māṃ ca saṃpaśyan vasemām adya śarvarīm tarpitaḥ sarvakāmais tvaṃ śvaḥkāle sādhayiṣyasi", "category": "Epic, Ramayana", "book": "Ramayana", "position": "Kanda 2, Sarga 031, Verse 027"}
{"quote": "atha rāmas tathā śrutvā pitur ārtasya bhāṣitam lakṣmaṇena saha bhrātrā dīno vacanam abravīt", "category": "Epic, Ramayana", "book": "Ramayana", "position": "Kanda 2, Sarga 031, Verse 028"}
{"quote": "prāpsyāmi yān adya guṇān ko me śvastān pradāsyati apakramaṇam evātaḥ sarvakāmair ahaṃ vṛṇe", "category": "Epic, Ramayana", "book": "Ramayana", "position": "Kanda 2, Sarga 031, Verse 029"}
{"quote": "iyaṃ sarāṣṭrā sajanā dhanadhānyasamākulā mayā visṛṣṭā vasudhā bharatāya pradīyatām", "category": "Epic, Ramayana", "book": "Ramayana", "position": "Kanda 2, Sarga 031, Verse 030"}
{"quote": "apagacchatu te duḥkhaṃ mā bhūr bāṣpapariplutaḥ na hi kṣubhyati durdharṣaḥ samudraḥ saritāṃ patiḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 031"}
{"quote": "naivāhaṃ rājyam icchāmi na sukhaṃ na ca maithilīm tvām ahaṃ satyam icchāmi nānṛtaṃ puruṣarṣabha", "category": "Epic, Ramayana", "book": "Ramayana", "position": "Kanda 2, Sarga 031, Verse 032"}
{"quote": "puraṃ ca rāṣṭraṃ ca mahī ca kevalā mayā nisṛṣṭā bharatāya dīyatām ahaṃ nideśaṃ bhavato 'nupālayan vanaṃ gamiṣyāmi cirāya sevitum", "category": "Epic, Ramayana", "book": "Ramayana", "position": "Kanda 2, Sarga 031, Verse 033"}
{"quote": "mayā nisṛṣṭāṃ bharato mahīm imāṃ saśailakhaṇḍāṃ sapurāṃ sakānanām śivāṃ susīmām anuśāstu kevalaṃ tvayā yad uktaṃ nṛpate yathāstu tat", "category": "Epic, Ramayana", "book": "Ramayana", "position": "Kanda 2, Sarga 031, Verse 034"}
{"quote": "na me tathā pārthiva dhīyate mano mahatsu kāmeṣu na cātmanaḥ priye yathā nideśe tava śiṣṭasaṃmate vyapaitu duḥkhaṃ tava matkṛte 'nagha", "category": "Epic, Ramayana", "book": "Ramayana", "position": "Kanda 2, Sarga 031, Verse 035"}
{"quote": "tad adya naivānagha rājyam avyayaṃ na sarvakāmān na sukhaṃ na maithilīm na jīvitaṃ tvām anṛtena yojayan vṛṇīya satyaṃ vratam astu te tathā", "category": "Epic, Ramayana", "book": "Ramayana", "position": "Kanda 2, Sarga 031, Verse 036"}
{"quote": "phalāni mūlāni ca bhakṣayan vane girīṃś ca paśyan saritaḥ sarāṃsi ca vanaṃ praviśyaiva vicitrapādapaṃ sukhī bhaviṣyāmi tavāstu nirvṛtiḥ", "category": "Epic, Ramayana", "book": "Ramayana", "position": "Kanda 2, Sarga 031, Verse 037"}
{"quote": "tataḥ sumantram aikṣvākaḥ pīḍito 'tra pratijñayā sabāṣpam atiniḥśvasya jagādedaṃ punaḥ punaḥ", "category": "Epic, Ramayana", "book": "Ramayana", "position": "Kanda 2, Sarga 032, Verse 001"}
{"quote": "sūta ratnasusaṃpūrṇā caturvidhabalā camūḥ rāgavasyānuyātrārthaṃ kṣipraṃ pratividhīyatām", "category": "Epic, Ramayana", "book": "Ramayana", "position": "Kanda 2, Sarga 032, Verse 002"}
{"quote": "rūpājīvā ca śālinyo vaṇijaś ca mahādhanāḥ śobhayantu kumārasya vāhinīṃ suprasāritāḥ", "category": "Epic, Ramayana", "book": "Ramayana", "position": "Kanda 2, Sarga 032, Verse 003"}
{"quote": "ye cainam upajīvanti ramate yaiś ca vīryataḥ teṣāṃ bahuvidhaṃ dattvā tān apy atra niyojaya", "category": "Epic, Ramayana", "book": "Ramayana", "position": "Kanda 2, Sarga 032, Verse 004"}
{"quote": "nighnan mṛgān kuñjarāṃś ca pibaṃś cāraṇyakaṃ madhu nadīś ca vividhāḥ paśyan na rājyaṃ saṃsmariṣyati", "category": "Epic, Ramayana", "book": "Ramayana", "position": "Kanda 2, Sarga 032, Verse 005"}
{"quote": "dhānyakośaś ca yaḥ kaś cid dhanakośaś ca māmakaḥ tau rāmam anugacchetāṃ vasantaṃ nirjane vane", "category": "Epic, Ramayana", "book": "Ramayana", "position": "Kanda 2, Sarga 032, Verse 006"}
{"quote": "yajan puṇyeṣu deśeṣu visṛjaṃś cāptadakṣiṇāḥ ṛṣibhiś ca samāgamya pravatsyati sukhaṃ vane", "category": "Epic, Ramayana", "book": "Ramayana", "position": "Kanda 2, Sarga 032, Verse 007"}
{"quote": "bharataś ca mahābāhur ayodhyāṃ pālayiṣyati sarvakāmaiḥ punaḥ śrīmān rāmaḥ saṃsādhyatām iti", "category": "Epic, Ramayana", "book": "Ramayana", "position": "Kanda 2, Sarga 032, Verse 008"}
{"quote": "evaṃ bruvati kākutsthe kaikeyyā bhayam āgatam mukhaṃ cāpy agamāc choṣaṃ svaraś cāpi nyarudhyata", "category": "Epic, Ramayana", "book": "Ramayana", "position": "Kanda 2, Sarga 032, Verse 009"}
{"quote": "sā viṣaṇṇā ca saṃtrastā kaikeyī vākyam abravīt rājyaṃ gatajanaṃ sādho pītamaṇḍāṃ surām iva nirāsvādyatamaṃ śūnyaṃ bharato nābhipatsyate", "category": "Epic, Ramayana", "book": "Ramayana", "position": "Kanda 2, Sarga 032, Verse 010"}
{"quote": "kaikeyyāṃ muktalajjāyāṃ vadantyām atidāruṇam rājā daśaratho vākyam uvācāyatalocanām vahantaṃ kiṃ tudasi māṃ niyujya dhuri māhite", "category": "Epic, Ramayana", "book": "Ramayana", "position": "Kanda 2, Sarga 032, Verse 011"}
{"quote": "kaikeyī dviguṇaṃ kruddhā rājānam idam abravīt tavaiva vaṃśe sagaro jyeṣṭhaṃ putram upārudhat asamañja iti khyātaṃ tathāyaṃ gantum arhati", "category": "Epic, Ramayana", "book": "Ramayana", "position": "Kanda 2, Sarga 032, Verse 012"}
{"quote": "evam ukto dhig ity eva rājā daśaratho 'bravīt vrīḍitaś ca janaḥ sarvaḥ sā ca tan nāvabudhyata", "category": "Epic, Ramayana", "book": "Ramayana", "position": "Kanda 2, Sarga 032, Verse 013"}
{"quote": "tatra vṛddho mahāmātraḥ siddhārtho nāma nāmataḥ śucir bahumato rājñaḥ kaikeyīm idam abravīt", "category": "Epic, Ramayana", "book": "Ramayana", "position": "Kanda 2, Sarga 032, Verse 014"}
{"quote": "asamañjo gṛhītvā tu krīḍitaḥ pathi dārakān sarayvāḥ prakṣipann apsu ramate tena durmatiḥ", "category": "Epic, Ramayana", "book": "Ramayana", "position": "Kanda 2, Sarga 032, Verse 015"}
{"quote": "taṃ dṛṣṭvā nāgaraḥ sarve kruddhā rājānam abruvan asamañjaṃ vṛṣīṇvaikam asmān vā rāṣṭravardhana", "category": "Epic, Ramayana", "book": "Ramayana", "position": "Kanda 2, Sarga 032, Verse 016"}
{"quote": "tān uvāca tato rājā kiṃnimittam idaṃ bhayam tāś cāpi rājñā saṃpṛṣṭā vākyaṃ prakṛtayo 'bruvan", "category": "Epic, Ramayana", "book": "Ramayana", "position": "Kanda 2, Sarga 032, Verse 017"}
{"quote": "krīḍitas tv eṣa naḥ putrān bālān udbhrāntacetanaḥ sarayvāṃ prakṣipan maurkhyād atulāṃ prītim aśnute", "category": "Epic, Ramayana", "book": "Ramayana", "position": "Kanda 2, Sarga 032, Verse 018"}
{"quote": "sa tāsāṃ vacanaṃ śrutvā prakṛtīnāṃ narādhipa taṃ tatyājāhitaṃ putraṃ tāsāṃ priyacikīrṣayā", "category": "Epic, Ramayana", "book": "Ramayana", "position": "Kanda 2, Sarga 032, Verse 019"}
{"quote": "ity evam atyajad rājā sagaro vai sudhārmikaḥ rāmaḥ kim akarot pāpaṃ yenaivam uparudhyate", "category": "Epic, Ramayana", "book": "Ramayana", "position": "Kanda 2, Sarga 032, Verse 020"}
{"quote": "śrutvā tu siddhārthavaco rājā śrāntatarasvanaḥ śokopahatayā vācā kaikeyīm idam abravīt", "category": "Epic, Ramayana", "book": "Ramayana", "position": "Kanda 2, Sarga 032, Verse 021"}
{"quote": "anuvrajiṣyāmy aham adya rāmaṃ rājyaṃ parityajya sukhaṃ dhanaṃ ca sahaiva rājñā bharatena ca tvaṃ yathā sukhaṃ bhuṅkṣva cirāya rājyam", "category": "Epic, Ramayana", "book": "Ramayana", "position": "Kanda 2, Sarga 032, Verse 022"}
{"quote": "mahāmātravacaḥ śrutvā rāmo daśarathaṃ tadā anvabhāṣata vākyaṃ tu vinayajño vinītavat", "category": "Epic, Ramayana", "book": "Ramayana", "position": "Kanda 2, Sarga 033, Verse 001"}
{"quote": "tyaktabhogasya me rājan vane vanyena jīvataḥ kiṃ kāryam anuyātreṇa tyaktasaṅgasya sarvataḥ", "category": "Epic, Ramayana", "book": "Ramayana", "position": "Kanda 2, Sarga 033, Verse 002"}
{"quote": "yo hi dattvā dvipaśreṣṭhaṃ kakṣyāyāṃ kurute manaḥ rajjusnehena kiṃ tasya tyajataḥ kuñjarottamam", "category": "Epic, Ramayana", "book": "Ramayana", "position": "Kanda 2, Sarga 033, Verse 003"}
{"quote": "tathā mama satāṃ śreṣṭha kiṃ dhvajinyā jagatpate sarvāṇy evānujānāmi cīrāṇy evānayantu me", "category": "Epic, Ramayana", "book": "Ramayana", "position": "Kanda 2, Sarga 033, Verse 004"}
{"quote": "khanitrapiṭake cobhe mamānayata gacchataḥ caturdaśa vane vāsaṃ varṣāṇi vasato mama", "category": "Epic, Ramayana", "book": "Ramayana", "position": "Kanda 2, Sarga 033, Verse 005"}
{"quote": "atha cīrāṇi kaikeyī svayam āhṛtya rāghavam uvāca paridhatsveti janaughe nirapatrapā", "category": "Epic, Ramayana", "book": "Ramayana", "position": "Kanda 2, Sarga 033, Verse 006"}
{"quote": "sa cīre puruṣavyāghraḥ kaikeyyāḥ pratigṛhya te sūkṣmavastram avakṣipya munivastrāṇy avasta ha", "category": "Epic, Ramayana", "book": "Ramayana", "position": "Kanda 2, Sarga 033, Verse 007"}
{"quote": "lakṣmaṇaś cāpi tatraiva vihāya vasane śubhe tāpasāc chādane caiva jagrāha pitur agrataḥ", "category": "Epic, Ramayana", "book": "Ramayana", "position": "Kanda 2, Sarga 033, Verse 008"}
{"quote": "athātmaparidhānārthaṃ sītā kauśeyavāsinī samīkṣya cīraṃ saṃtrastā pṛṣatī vāgurām iva", "category": "Epic, Ramayana", "book": "Ramayana", "position": "Kanda 2, Sarga 033, Verse 009"}
{"quote": "sā vyapatrapamāṇeva pratigṛhya ca durmanāḥ gandharvarājapratimaṃ bhartāram idam abravīt kathaṃ nu cīraṃ badhnanti munayo vanavāsinaḥ", "category": "Epic, Ramayana", "book": "Ramayana", "position": "Kanda 2, Sarga 033, Verse 010"}
{"quote": "kṛtvā kaṇṭhe ca sā cīram ekam ādāya pāṇinā tasthau hy akuṣalā tatra vrīḍitā janakātmaja", "category": "Epic, Ramayana", "book": "Ramayana", "position": "Kanda 2, Sarga 033, Verse 011"}
{"quote": "tasyās tat kṣipram āgamya rāmo dharmabhṛtāṃ varaḥ cīraṃ babandha sītāyāḥ kauśeyasyopari svayam", "category": "Epic, Ramayana", "book": "Ramayana", "position": "Kanda 2, Sarga 033, Verse 012"}
{"quote": "tasyāṃ cīraṃ vasānāyāṃ nāthavatyām anāthavat pracukrośa janaḥ sarvo dhik tvāṃ daśarathaṃ tv iti", "category": "Epic, Ramayana", "book": "Ramayana", "position": "Kanda 2, Sarga 033, Verse 013"}
{"quote": "sa niḥśvasyoṣṇam aikṣvākas tāṃ bhāryām idam abravīt kaikeyi kuśacīreṇa na sītā gantum arhati", "category": "Epic, Ramayana", "book": "Ramayana", "position": "Kanda 2, Sarga 033, Verse 014"}
{"quote": "nanu paryāptam etat te pāpe rāmavivāsanam kim ebhiḥ kṛpaṇair bhūyaḥ pātakair api te kṛtaiḥ", "category": "Epic, Ramayana", "book": "Ramayana", "position": "Kanda 2, Sarga 033, Verse 015"}
{"quote": "evaṃ bruvantaṃ pitaraṃ rāmaḥ saṃprasthito vanam avākśirasam āsīnam idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 033, Verse 016"}
{"quote": "iyaṃ dhārmika kausalyā mama mātā yaśasvinī vṛddhā cākṣudraśīlā ca na ca tvāṃ devagarhite", "category": "Epic, Ramayana", "book": "Ramayana", "position": "Kanda 2, Sarga 033, Verse 017"}
{"quote": "mayā vihīnāṃ varada prapannāṃ śokasāgaram adṛṣṭapūrvavyasanāṃ bhūyaḥ saṃmantum arhasi", "category": "Epic, Ramayana", "book": "Ramayana", "position": "Kanda 2, Sarga 033, Verse 018"}
{"quote": "imāṃ mahendropamajātagarbhiṇīṃ tathā vidhātuṃ janamīṃ mamārhasi yathā vanasthe mayi śokakarśitā na jīvitaṃ nyasya yamakṣayaṃ vrajet", "category": "Epic, Ramayana", "book": "Ramayana", "position": "Kanda 2, Sarga 033, Verse 019"}
{"quote": "rāmasya tu vacaḥ śrutvā muniveṣadharaṃ ca tam samīkṣya saha bhāryābhī rājā vigatacetanaḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 001"}
{"quote": "nainaṃ duḥkhena saṃtaptaḥ pratyavaikṣata rāghavam na cainam abhisaṃprekṣya pratyabhāṣata durmanāḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 002"}
{"quote": "sa muhūrtam ivāsaṃjño duḥkhitaś ca mahīpatiḥ vilalāpa mahābāhū rāmam evānucintayan", "category": "Epic, Ramayana", "book": "Ramayana", "position": "Kanda 2, Sarga 034, Verse 003"}
{"quote": "manye khalu mayā pūrvaṃ vivatsā bahavaḥ kṛtāḥ prāṇino hiṃsitā vāpi tasmād idam upasthitam", "category": "Epic, Ramayana", "book": "Ramayana", "position": "Kanda 2, Sarga 034, Verse 004"}
{"quote": "na tv evānāgate kāle dehāc cyavati jīvitam kaikeyyā kliśyamānasya mṛtyur mama na vidyate", "category": "Epic, Ramayana", "book": "Ramayana", "position": "Kanda 2, Sarga 034, Verse 005"}
{"quote": "yo 'haṃ pāvakasaṃkāśaṃ paśyāmi purataḥ sthitam vihāya vasane sūkṣme tāpasācchādam ātmajam", "category": "Epic, Ramayana", "book": "Ramayana", "position": "Kanda 2, Sarga 034, Verse 006"}
{"quote": "ekasyāḥ khalu kaikeyyāḥ kṛte 'yaṃ kliśyate janaḥ svārthe prayatamānāyāḥ saṃśritya nikṛtiṃ tv imām", "category": "Epic, Ramayana", "book": "Ramayana", "position": "Kanda 2, Sarga 034, Verse 007"}
{"quote": "evam uktvā tu vacanaṃ bāṣpeṇa pihitekṣṇaha rāmeti sakṛd evoktvā vyāhartuṃ na śaśāka ha", "category": "Epic, Ramayana", "book": "Ramayana", "position": "Kanda 2, Sarga 034, Verse 008"}
{"quote": "saṃjñāṃ tu pratilabhyaiva muhūrtāt sa mahīpatiḥ netrābhyām aśrupūrṇābhyāṃ sumantram idam abravīt", "category": "Epic, Ramayana", "book": "Ramayana", "position": "Kanda 2, Sarga 034, Verse 009"}
{"quote": "aupavāhyaṃ rathaṃ yuktvā tvam āyāhi hayottamaiḥ prāpayainaṃ mahābhāgam ito janapadāt param", "category": "Epic, Ramayana", "book": "Ramayana", "position": "Kanda 2, Sarga 034, Verse 010"}
{"quote": "evaṃ manye guṇavatāṃ guṇānāṃ phalam ucyate pitrā mātrā ca yat sādhur vīro nirvāsyate vanam", "category": "Epic, Ramayana", "book": "Ramayana", "position": "Kanda 2, Sarga 034, Verse 011"}
{"quote": "rājño vacanam ājñāya sumantraḥ śīghravikramaḥ yojayitvāyayau tatra ratham aśvair alaṃkṛtam", "category": "Epic, Ramayana", "book": "Ramayana", "position": "Kanda 2, Sarga 034, Verse 012"}
{"quote": "taṃ rathaṃ rājaputrāya sūtaḥ kanakabhūṣitam ācacakṣe 'ñjaliṃ kṛtvā yuktaṃ paramavājibhiḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 013"}
{"quote": "rājā satvaram āhūya vyāpṛtaṃ vittasaṃcaye uvāca deśakālajño niścitaṃ sarvataḥ śuci", "category": "Epic, Ramayana", "book": "Ramayana", "position": "Kanda 2, Sarga 034, Verse 014"}
{"quote": "vāsāṃsi ca mahārhāṇi bhūṣaṇāni varāṇi ca varṣāṇy etāni saṃkhyāya vaidehyāḥ kṣipram ānaya", "category": "Epic, Ramayana", "book": "Ramayana", "position": "Kanda 2, Sarga 034, Verse 015"}
{"quote": "narendreṇaivam uktas tu gatvā kośagṛhaṃ tataḥ prāyacchat sarvam āhṛtya sītāyai kṣipram eva tat", "category": "Epic, Ramayana", "book": "Ramayana", "position": "Kanda 2, Sarga 034, Verse 016"}
{"quote": "sā sujātā sujātāni vaidehī prasthitā vanam bhūṣayām āsa gātrāṇi tair vicitrair vibhūṣaṇaiḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 017"}
{"quote": "vyarājayata vaidehī veśma tat suvibhūṣitā udyato 'ṃśumataḥ kāle khaṃ prabheva vivasvataḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 018"}
{"quote": "tāṃ bhujābhyāṃ pariṣvajya śvaśrūr vacanam abravīt anācarantīṃ kṛpaṇaṃ mūdhny upāghrāya maithilīm", "category": "Epic, Ramayana", "book": "Ramayana", "position": "Kanda 2, Sarga 034, Verse 019"}
{"quote": "asatyaḥ sarvaloke 'smin satataṃ satkṛtāḥ priyaiḥ bhartāraṃ nānumanyante vinipātagataṃ striyaḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 020"}
{"quote": "sa tvayā nāvamantavyaḥ putraḥ pravrājito mama tava daivatam astv eṣa nirdhanaḥ sadhano 'pi vā", "category": "Epic, Ramayana", "book": "Ramayana", "position": "Kanda 2, Sarga 034, Verse 021"}
{"quote": "vijñāya vacanaṃ sītā tasyā dharmārthasaṃhitam kṛtāñjalir uvācedaṃ śvaśrūm abhimukhe sthitā", "category": "Epic, Ramayana", "book": "Ramayana", "position": "Kanda 2, Sarga 034, Verse 022"}
{"quote": "kariṣye sarvam evāham āryā yad anuśāsti mām abhijñāsmi yathā bhartur vartitavyaṃ śrutaṃ ca me", "category": "Epic, Ramayana", "book": "Ramayana", "position": "Kanda 2, Sarga 034, Verse 023"}
{"quote": "na mām asajjanenāryā samānayitum arhati dharmād vicalituṃ nāham alaṃ candrād iva prabhā", "category": "Epic, Ramayana", "book": "Ramayana", "position": "Kanda 2, Sarga 034, Verse 024"}
{"quote": "nātantrī vādyate vīṇā nācakro vartate rathaḥ nāpatiḥ sukham edhate yā syād api śatātmajā", "category": "Epic, Ramayana", "book": "Ramayana", "position": "Kanda 2, Sarga 034, Verse 025"}
{"quote": "mitaṃ dadāti hi pitā mitaṃ mātā mitaṃ sutaḥ amitasya hi dātāraṃ bhartāraṃ kā na pūjayet", "category": "Epic, Ramayana", "book": "Ramayana", "position": "Kanda 2, Sarga 034, Verse 026"}
{"quote": "sāham evaṃgatā śreṣṭhā śrutadharmaparāvarā ārye kim avamanyeyaṃ strīṇāṃ bhartā hi daivatam", "category": "Epic, Ramayana", "book": "Ramayana", "position": "Kanda 2, Sarga 034, Verse 027"}
{"quote": "sītāyā vacanaṃ śrutvā kausalyā hṛdayaṃgamam śuddhasattvā mumocāśru sahasā duḥkhaharṣajam", "category": "Epic, Ramayana", "book": "Ramayana", "position": "Kanda 2, Sarga 034, Verse 028"}
{"quote": "tāṃ prāñjalir abhikramya mātṛmadhye 'tisatkṛtām rāmaḥ paramadharmajño mātaraṃ vākyam abravīt", "category": "Epic, Ramayana", "book": "Ramayana", "position": "Kanda 2, Sarga 034, Verse 029"}
{"quote": "amba mā duḥkhitā bhūs tvaṃ paśya tvaṃ pitaraṃ mama kṣayo hi vanavāsasya kṣipram eva bhaviṣyati", "category": "Epic, Ramayana", "book": "Ramayana", "position": "Kanda 2, Sarga 034, Verse 030"}
{"quote": "suptāyās te gamiṣyanti navavarṣāṇi pañca ca sā samagram iha prāptaṃ māṃ drakṣyasi suhṛdvṛtam", "category": "Epic, Ramayana", "book": "Ramayana", "position": "Kanda 2, Sarga 034, Verse 031"}
{"quote": "etāvad abhinītārtham uktvā sa jananīṃ vacaḥ trayaḥ śataśatārdhā hi dadarśāvekṣya mātaraḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 032"}
{"quote": "tāś cāpi sa tathaivārtā mātṝr daśarathātmajaḥ dharmayuktam idaṃ vākyaṃ nijagāda kṛtāñjaliḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 033"}
{"quote": "saṃvāsāt paruṣaṃ kiṃ cid ajñānād vāpi yat kṛtam tan me samanujānīta sarvāś cāmantrayāmi vaḥ", "category": "Epic, Ramayana", "book": "Ramayana", "position": "Kanda 2, Sarga 034, Verse 034"}
{"quote": "jajñe 'tha tāsāṃ saṃnādaḥ krauñcīnām iva niḥsvanaḥ mānavendrasya bhāryāṇām evaṃ vadati rāghave", "category": "Epic, Ramayana", "book": "Ramayana", "position": "Kanda 2, Sarga 034, Verse 035"}
{"quote": "murajapaṇavameghaghoṣavad daśarathaveśma babhūva yat purā vilapita paridevanākulaṃ vyasanagataṃ tad abhūt suduḥkhitam", "category": "Epic, Ramayana", "book": "Ramayana", "position": "Kanda 2, Sarga 034, Verse 036"}
{"quote": "atha rāmaś ca sītā ca lakṣmaṇaś ca kṛtāñjaliḥ upasaṃgṛhya rājānaṃ cakrur dīnāḥ pradakṣiṇam", "category": "Epic, Ramayana", "book": "Ramayana", "position": "Kanda 2, Sarga 035, Verse 001"}
{"quote": "taṃ cāpi samanujñāpya dharmajñaḥ sītayā saha rāghavaḥ śokasaṃmūḍho jananīm abhyavādayat", "category": "Epic, Ramayana", "book": "Ramayana", "position": "Kanda 2, Sarga 035, Verse 002"}
{"quote": "anvakṣaṃ lakṣmaṇo bhrātuḥ kausalyām abhyavādayat atha mātuḥ sumitrāyā jagrāha caraṇau punaḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 003"}
{"quote": "taṃ vandamānaṃ rudatī mātā saumitrim abravīt hitakāmā mahābāhuṃ mūrdhny upāghrāya lakṣmaṇam", "category": "Epic, Ramayana", "book": "Ramayana", "position": "Kanda 2, Sarga 035, Verse 004"}
{"quote": "sṛṣṭas tvaṃ vanavāsāya svanuraktaḥ suhṛjjane rāme pramādaṃ mā kārṣīḥ putra bhrātari gacchati", "category": "Epic, Ramayana", "book": "Ramayana", "position": "Kanda 2, Sarga 035, Verse 005"}
{"quote": "vyasanī vā samṛddho vā gatir eṣa tavānagha eṣa loke satāṃ dharmo yaj jyeṣṭhavaśago bhavet", "category": "Epic, Ramayana", "book": "Ramayana", "position": "Kanda 2, Sarga 035, Verse 006"}
{"quote": "idaṃ hi vṛttam ucitaṃ kulasyāsya sanātanam dānaṃ dīkṣā ca yajñeṣu tanutyāgo mṛdheṣu ca", "category": "Epic, Ramayana", "book": "Ramayana", "position": "Kanda 2, Sarga 035, Verse 007"}
{"quote": "rāmaṃ daśarathaṃ viddhi māṃ viddhi janakātmajām ayodhyām aṭavīṃ viddhi gaccha tāta yathāsukham", "category": "Epic, Ramayana", "book": "Ramayana", "position": "Kanda 2, Sarga 035, Verse 008"}
{"quote": "tataḥ sumantraḥ kākutsthaṃ prāñjalir vākyam abravīt vinīto vinayajñaś ca mātalir vāsavaṃ yathā", "category": "Epic, Ramayana", "book": "Ramayana", "position": "Kanda 2, Sarga 035, Verse 009"}
{"quote": "ratham āroha bhadraṃ te rājaputra mahāyaśaḥ kṣipraṃ tvāṃ prāpayiṣyāmi yatra māṃ rāma vakṣyasi", "category": "Epic, Ramayana", "book": "Ramayana", "position": "Kanda 2, Sarga 035, Verse 010"}
{"quote": "caturdaśa hi varṣāṇi vastavyāni vane tvayā tāny upakramitavyāni yāni devyāsi coditaḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 011"}
{"quote": "taṃ rathaṃ sūryasaṃkāśaṃ sītā hṛṣṭena cetasā āruroha varārohā kṛtvālaṃkāram ātmanaḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 012"}
{"quote": "tathaivāyudhajātāni bhrātṛbhyāṃ kavacāni ca rathopasthe pratinyasya sacarmakaṭhinaṃ ca tat", "category": "Epic, Ramayana", "book": "Ramayana", "position": "Kanda 2, Sarga 035, Verse 013"}
{"quote": "sītātṛtīyān ārūḍhān dṛṣṭvā dhṛṣṭam acodayat sumantraḥ saṃmatān aśvān vāyuvegasamāñ jave", "category": "Epic, Ramayana", "book": "Ramayana", "position": "Kanda 2, Sarga 035, Verse 014"}
{"quote": "prayāte tu mahāraṇyaṃ cirarātrāya rāghave babhūva nagare mūrcchā balamūrcchā janasya ca", "category": "Epic, Ramayana", "book": "Ramayana", "position": "Kanda 2, Sarga 035, Verse 015"}
{"quote": "tat samākulasaṃbhrāntaṃ mattasaṃkupita dvipam hayaśiñjitanirghoṣaṃ puram āsīn mahāsvanam", "category": "Epic, Ramayana", "book": "Ramayana", "position": "Kanda 2, Sarga 035, Verse 016"}
{"quote": "tataḥ sabālavṛddhā sā purī paramapīḍitā rāmam evābhidudrāva gharmārtaḥ salilaṃ yathā", "category": "Epic, Ramayana", "book": "Ramayana", "position": "Kanda 2, Sarga 035, Verse 017"}
{"quote": "pārśvataḥ pṛṣṭhataś cāpi lambamānās tadunmukhāḥ bāṣpapūrṇamukhāḥ sarve tam ūcur bhṛśaduḥkhitāḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 018"}
{"quote": "saṃyaccha vājināṃ raśmīn sūta yāhi śanaiḥ śanaiḥ mukhaṃ drakṣyāmi rāmasya durdarśaṃ no bhaviṣyati", "category": "Epic, Ramayana", "book": "Ramayana", "position": "Kanda 2, Sarga 035, Verse 019"}
{"quote": "āyasaṃ hṛdayaṃ nūnaṃ rāmamātur asaṃśayam yad devagarbhapratime vanaṃ yāti na bhidyate", "category": "Epic, Ramayana", "book": "Ramayana", "position": "Kanda 2, Sarga 035, Verse 020"}
{"quote": "kṛtakṛtyā hi vaidehī chāyevānugatā patim na jahāti ratā dharme merum arkaprabhā yathā", "category": "Epic, Ramayana", "book": "Ramayana", "position": "Kanda 2, Sarga 035, Verse 021"}
{"quote": "aho lakṣmaṇa siddhārthaḥ satatāṃ priyavādinam bhrātaraṃ devasaṃkāśaṃ yas tvaṃ paricariṣyasi", "category": "Epic, Ramayana", "book": "Ramayana", "position": "Kanda 2, Sarga 035, Verse 022"}
{"quote": "mahaty eṣā hi te siddhir eṣa cābhyudayo mahān eṣa svargasya mārgaś ca yad enam anugacchasi evaṃ vadantas te soḍhuṃ na śekur bāṣpam āgatam", "category": "Epic, Ramayana", "book": "Ramayana", "position": "Kanda 2, Sarga 035, Verse 023"}
{"quote": "atha rājā vṛtaḥ strībhir dīnābhir dīnacetanaḥ nirjagāma priyaṃ putraṃ drakṣyāmīti bruvan gṛhāt", "category": "Epic, Ramayana", "book": "Ramayana", "position": "Kanda 2, Sarga 035, Verse 024"}
{"quote": "śuśruve cāgrataḥ strīṇāṃ rudantīnāṃ mahāsvanaḥ yathā nādaḥ kareṇūnāṃ baddhe mahati kuñjare", "category": "Epic, Ramayana", "book": "Ramayana", "position": "Kanda 2, Sarga 035, Verse 025"}
{"quote": "pitā ca rājā kākutsthaḥ śrīmān sannas tadā babhau paripūrṇaḥ śaśī kāle graheṇopapluto yathā", "category": "Epic, Ramayana", "book": "Ramayana", "position": "Kanda 2, Sarga 035, Verse 026"}
{"quote": "tato halahalāśabdo jajñe rāmasya pṛṣṭhataḥ narāṇāṃ prekṣya rājānaṃ sīdantaṃ bhṛśaduḥkhitam", "category": "Epic, Ramayana", "book": "Ramayana", "position": "Kanda 2, Sarga 035, Verse 027"}
{"quote": "hā rāmeti janāḥ ke cid rāmamāteti cāpare antaḥpuraṃ samṛddhaṃ ca krośantaṃ paryadevayan", "category": "Epic, Ramayana", "book": "Ramayana", "position": "Kanda 2, Sarga 035, Verse 028"}
{"quote": "anvīkṣamāṇo rāmas tu viṣaṇṇaṃ bhrāntacetasaṃ rājānaṃ mātaraṃ caiva dadarśānugatau pathi dharmapāśena saṃkṣiptaḥ prakāśaṃ nābhyudaikṣata", "category": "Epic, Ramayana", "book": "Ramayana", "position": "Kanda 2, Sarga 035, Verse 029"}
{"quote": "padātinau ca yānārhāv aduḥkhārhau sukhocitau dṛṣṭvā saṃcodayām āsa śīghraṃ yāhīti sārathim", "category": "Epic, Ramayana", "book": "Ramayana", "position": "Kanda 2, Sarga 035, Verse 030"}
{"quote": "na hi tat puruṣavyāghro duḥkhadaṃ darśanaṃ pituḥ mātuś ca sahituṃ śaktas totrārdita iva dvipaḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 031"}
{"quote": "tathā rudantīṃ kausalyāṃ rathaṃ tam anudhāvatīm krośantīṃ rāma rāmeti hā sīte lakṣmaṇeti ca asakṛt praikṣata tadā nṛtyantīm iva mātaram", "category": "Epic, Ramayana", "book": "Ramayana", "position": "Kanda 2, Sarga 035, Verse 032"}
{"quote": "tiṣṭheti rājā cukroṣa yāhi yāhīti rāghavaḥ sumantrasya babhūvātmā cakrayor iva cāntarā", "category": "Epic, Ramayana", "book": "Ramayana", "position": "Kanda 2, Sarga 035, Verse 033"}
{"quote": "nāśrauṣam iti rājānam upālabdho 'pi vakṣyasi ciraṃ duḥkhasya pāpiṣṭham iti rāmas tam abravīt", "category": "Epic, Ramayana", "book": "Ramayana", "position": "Kanda 2, Sarga 035, Verse 034"}
{"quote": "rāmasya sa vacaḥ kurvann anujñāpya ca taṃ janam vrajato 'pi hayāñ śīghraṃ codayām āsa sārathiḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 035"}
{"quote": "nyavartata jano rājño rāmaṃ kṛtvā pradakṣiṇam manasāpy aśruvegaiś ca na nyavartata mānuṣam", "category": "Epic, Ramayana", "book": "Ramayana", "position": "Kanda 2, Sarga 035, Verse 036"}
{"quote": "yam icchet punar āyāntaṃ nainaṃ dūram anuvrajet ity amātyā mahārājam ūcur daśarathaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 037"}
{"quote": "teṣāṃ vacaḥ sarvaguṇopapannaṃ prasvinnagātraḥ praviṣaṇṇarūpaḥ niśamya rājā kṛpaṇaḥ sabhāryo vyavasthitas taṃ sutam īkṣamāṇaḥ", "category": "Epic, Ramayana", "book": "Ramayana", "position": "Kanda 2, Sarga 035, Verse 038"}
{"quote": "tasmiṃs tu puruṣavyāghre niṣkrāmati kṛtāñjalau ārtaśabdo hi saṃjajñe strīṇām antaḥpure mahān", "category": "Epic, Ramayana", "book": "Ramayana", "position": "Kanda 2, Sarga 036, Verse 001"}
{"quote": "anāthasya janasyāsya durbalasya tapasvinaḥ yo gatiṃ śaraṇaṃ cāsīt sa nāthaḥ kva nu gacchati", "category": "Epic, Ramayana", "book": "Ramayana", "position": "Kanda 2, Sarga 036, Verse 002"}
{"quote": "na krudhyaty abhiśasto 'pi krodhanīyāni varjayan kruddhān prasādayan sarvān samaduḥkhaḥ kva gacchati", "category": "Epic, Ramayana", "book": "Ramayana", "position": "Kanda 2, Sarga 036, Verse 003"}
{"quote": "kausalyāyāṃ mahātejā yathā mātari vartate tathā yo vartate 'smāsu mahātmā kva nu gacchati", "category": "Epic, Ramayana", "book": "Ramayana", "position": "Kanda 2, Sarga 036, Verse 004"}
{"quote": "kaikeyyā kliśyamānena rājñā saṃcodito vanam paritrātā janasyāsya jagataḥ kva nu gacchati", "category": "Epic, Ramayana", "book": "Ramayana", "position": "Kanda 2, Sarga 036, Verse 005"}
{"quote": "aho niścetano rājā jīvalokasya saṃpriyam dharmyaṃ satyavrataṃ rāmaṃ vanavāso pravatsyati", "category": "Epic, Ramayana", "book": "Ramayana", "position": "Kanda 2, Sarga 036, Verse 006"}
{"quote": "iti sarvā mahiṣyas tā vivatsā iva dhenavaḥ ruruduś caiva duḥkhārtāḥ sasvaraṃ ca vicukruśuḥ", "category": "Epic, Ramayana", "book": "Ramayana", "position": "Kanda 2, Sarga 036, Verse 007"}
{"quote": "sa tam antaḥpure ghoram ārtaśabdaṃ mahīpatiḥ putraśokābhisaṃtaptaḥ śrutvā cāsīt suduḥkhitaḥ", "category": "Epic, Ramayana", "book": "Ramayana", "position": "Kanda 2, Sarga 036, Verse 008"}
{"quote": "nāgnihotrāṇy ahūyanta sūryaś cāntaradhīyata vyasṛjan kavalān nāgā gāvo vatsān na pāyayan", "category": "Epic, Ramayana", "book": "Ramayana", "position": "Kanda 2, Sarga 036, Verse 009"}
{"quote": "triśaṅkur lohitāṅgaś ca bṛhaspatibudhāv api dāruṇāḥ somam abhyetya grahāḥ sarve vyavasthitāḥ", "category": "Epic, Ramayana", "book": "Ramayana", "position": "Kanda 2, Sarga 036, Verse 010"}
{"quote": "nakṣatrāṇi gatārcīṃṣi grahāś ca gatatejasaḥ viśākhāś ca sadhūmāś ca nabhasi pracakāśire", "category": "Epic, Ramayana", "book": "Ramayana", "position": "Kanda 2, Sarga 036, Verse 011"}
{"quote": "akasmān nāgaraḥ sarvo jano dainyam upāgamat āhāre vā vihāre vā na kaś cid akaron manaḥ", "category": "Epic, Ramayana", "book": "Ramayana", "position": "Kanda 2, Sarga 036, Verse 012"}
{"quote": "bāṣpaparyākulamukho rājamārgagato janaḥ na hṛṣṭo lakṣyate kaś cit sarvaḥ śokaparāyaṇaḥ", "category": "Epic, Ramayana", "book": "Ramayana", "position": "Kanda 2, Sarga 036, Verse 013"}
{"quote": "na vāti pavanaḥ śīto na śaśī saumyadarśanaḥ na sūryas tapate lokaṃ sarvaṃ paryākulaṃ jagat", "category": "Epic, Ramayana", "book": "Ramayana", "position": "Kanda 2, Sarga 036, Verse 014"}
{"quote": "anarthinaḥ sutāḥ strīṇāṃ bhartāro bhrātaras tathā sarve sarvaṃ parityajya rāmam evānvacintayan", "category": "Epic, Ramayana", "book": "Ramayana", "position": "Kanda 2, Sarga 036, Verse 015"}
{"quote": "ye tu rāmasya suhṛdaḥ sarve te mūḍhacetasaḥ śokabhāreṇa cākrāntāḥ śayanaṃ na juhus tadā", "category": "Epic, Ramayana", "book": "Ramayana", "position": "Kanda 2, Sarga 036, Verse 016"}
{"quote": "tatas tv ayodhyā rahitā mahātmanā puraṃdareṇeva mahī saparvatā cacāla ghoraṃ bhayabhārapīḍitā sanāgayodhāśvagaṇā nanāda ca", "category": "Epic, Ramayana", "book": "Ramayana", "position": "Kanda 2, Sarga 036, Verse 017"}
{"quote": "yāvat tu niryatas tasya rajorūpam adṛśyata naivekṣvākuvaras tāvat saṃjahārātmacakṣuṣī", "category": "Epic, Ramayana", "book": "Ramayana", "position": "Kanda 2, Sarga 037, Verse 001"}
{"quote": "yāvad rājā priyaṃ putraṃ paśyaty atyantadhārmikam tāvad vyavardhatevāsya dharaṇyāṃ putradarśane", "category": "Epic, Ramayana", "book": "Ramayana", "position": "Kanda 2, Sarga 037, Verse 002"}
{"quote": "na paśyati rajo 'py asya yadā rāmasya bhūmipaḥ tadārtaś ca viṣaṇṇaś ca papāta dharaṇītale", "category": "Epic, Ramayana", "book": "Ramayana", "position": "Kanda 2, Sarga 037, Verse 003"}
{"quote": "tasya dakṣiṇam anvagāt kausalyā bāhum aṅganā vāmaṃ cāsyānvagāt pārśvaṃ kaikeyī bharatapriyā", "category": "Epic, Ramayana", "book": "Ramayana", "position": "Kanda 2, Sarga 037, Verse 004"}
{"quote": "tāṃ nayena ca saṃpanno dharmeṇa nivayena ca uvāca rājā kaikeyīṃ samīkṣya vyathitendriyaḥ", "category": "Epic, Ramayana", "book": "Ramayana", "position": "Kanda 2, Sarga 037, Verse 005"}
{"quote": "kaikeyi mā mamāṅgāni sprākṣīs tvaṃ duṣṭacāriṇī na hi tvāṃ draṣṭum icchāmi na bhāryā na ca bāndhavī", "category": "Epic, Ramayana", "book": "Ramayana", "position": "Kanda 2, Sarga 037, Verse 006"}
{"quote": "ye ca tvām upajīvanti nāhaṃ teṣāṃ na te mama kevalārthaparāṃ hi tvāṃ tyaktadharmāṃ tyajāmy aham", "category": "Epic, Ramayana", "book": "Ramayana", "position": "Kanda 2, Sarga 037, Verse 007"}
{"quote": "agṛhṇāṃ yac ca te pāṇim agniṃ paryaṇayaṃ ca yat anujānāmi tat sarvam asmiṃl loke paratra ca", "category": "Epic, Ramayana", "book": "Ramayana", "position": "Kanda 2, Sarga 037, Verse 008"}
{"quote": "bharataś cet pratītaḥ syād rājyaṃ prāpyedam avyayam yan me sa dadyāt pitrarthaṃ mā mā tad dattam āgamat", "category": "Epic, Ramayana", "book": "Ramayana", "position": "Kanda 2, Sarga 037, Verse 009"}
{"quote": "atha reṇusamudhvastaṃ tam utthāpya narādhipam nyavartata tadā devī kausalyā śokakarśitā", "category": "Epic, Ramayana", "book": "Ramayana", "position": "Kanda 2, Sarga 037, Verse 010"}
{"quote": "hatveva brāhmaṇaṃ kāmāt spṛṣṭvāgnim iva pāṇinā anvatapyata dharmātmā putraṃ saṃcintya tāpasaṃ", "category": "Epic, Ramayana", "book": "Ramayana", "position": "Kanda 2, Sarga 037, Verse 011"}
{"quote": "nivṛtyaiva nivṛtyaiva sīdato rathavartmasu rājño nātibabhau rūpaṃ grastasyāṃśumato yathā", "category": "Epic, Ramayana", "book": "Ramayana", "position": "Kanda 2, Sarga 037, Verse 012"}
{"quote": "vilalāpa ca duḥkhārtaḥ priyaṃ putram anusmaran nagarāntam anuprāptaṃ buddhvā putram athābravīt", "category": "Epic, Ramayana", "book": "Ramayana", "position": "Kanda 2, Sarga 037, Verse 013"}
{"quote": "vāhanānāṃ ca mukhyānāṃ vahatāṃ taṃ mamātmajam padāni pathi dṛśyante sa mahātmā na dṛśyate", "category": "Epic, Ramayana", "book": "Ramayana", "position": "Kanda 2, Sarga 037, Verse 014"}
{"quote": "sa nūnaṃ kva cid evādya vṛkṣamūlam upāśritaḥ kāṣṭhaṃ vā yadi vāśmānam upadhāya śayiṣyate", "category": "Epic, Ramayana", "book": "Ramayana", "position": "Kanda 2, Sarga 037, Verse 015"}
{"quote": "utthāsyati ca medinyāḥ kṛpaṇaḥ pāṃśuguṇṭhitaḥ viniḥśvasan prasravaṇāt kareṇūnām ivarṣabhaḥ", "category": "Epic, Ramayana", "book": "Ramayana", "position": "Kanda 2, Sarga 037, Verse 016"}
{"quote": "drakṣyanti nūnaṃ puruṣā dīrghabāhuṃ vanecarāḥ rāmam utthāya gacchantaṃ lokanātham anāthavat", "category": "Epic, Ramayana", "book": "Ramayana", "position": "Kanda 2, Sarga 037, Verse 017"}
{"quote": "sakāmā bhava kaikeyi vidhavā rājyam āvasa na hi taṃ puruṣavyāghraṃ vinā jīvitum utsahe", "category": "Epic, Ramayana", "book": "Ramayana", "position": "Kanda 2, Sarga 037, Verse 018"}
{"quote": "ity evaṃ vilapan rājā janaughenābhisaṃvṛtaḥ apasnāta ivāriṣṭaṃ praviveśa purottamam", "category": "Epic, Ramayana", "book": "Ramayana", "position": "Kanda 2, Sarga 037, Verse 019"}
{"quote": "śūnyacatvaraveśmāntāṃ saṃvṛtāpaṇadevatām klāntadurbaladuḥkhārtāṃ nātyākīrṇamahāpathām", "category": "Epic, Ramayana", "book": "Ramayana", "position": "Kanda 2, Sarga 037, Verse 020"}
{"quote": "tām avekṣya purīṃ sarvāṃ rāmam evānucintayan vilapan prāviśad rājā gṛhaṃ sūrya ivāmbudam", "category": "Epic, Ramayana", "book": "Ramayana", "position": "Kanda 2, Sarga 037, Verse 021"}
{"quote": "mahāhradam ivākṣobhyaṃ suparṇena hṛtoragam rāmeṇa rahitaṃ veśma vaidehyā lakṣmaṇena ca", "category": "Epic, Ramayana", "book": "Ramayana", "position": "Kanda 2, Sarga 037, Verse 022"}
{"quote": "kausalyāyā gṛhaṃ śīghraṃ rāma mātur nayantu mām iti bruvantaṃ rājānam anayan dvāradarśitaḥ", "category": "Epic, Ramayana", "book": "Ramayana", "position": "Kanda 2, Sarga 037, Verse 023"}
{"quote": "tatas tatra praviṣṭasya kausalyāyā niveśanam adhiruhyāpi śayanaṃ babhūva lulitaṃ manaḥ", "category": "Epic, Ramayana", "book": "Ramayana", "position": "Kanda 2, Sarga 037, Verse 024"}
{"quote": "tac ca dṛṣṭvā mahārājo bhujam udyamya vīryavān uccaiḥ svareṇa cukrośa hā rāghava jahāsi mām", "category": "Epic, Ramayana", "book": "Ramayana", "position": "Kanda 2, Sarga 037, Verse 025"}
{"quote": "sukhitā bata taṃ kālaṃ jīviṣyanti narottamāḥ pariṣvajanto ye rāmaṃ drakṣyanti punar āgatam", "category": "Epic, Ramayana", "book": "Ramayana", "position": "Kanda 2, Sarga 037, Verse 026"}
{"quote": "na tvāṃ paśyāmi kausalye sādhu māṃ pāṇinā spṛśa rāmaṃ me 'nugatā dṛṣṭir adyāpi na nivartate", "category": "Epic, Ramayana", "book": "Ramayana", "position": "Kanda 2, Sarga 037, Verse 027"}
{"quote": "taṃ rāmam evānuvicintayantaṃ samīkṣya devī śayane narendram upopaviśyādhikam ārtarūpā viniḥśvasantī vilalāpa kṛcchraṃ", "category": "Epic, Ramayana", "book": "Ramayana", "position": "Kanda 2, Sarga 037, Verse 028"}
{"quote": "tataḥ samīkṣya śayane sannaṃ śokena pārthivam kausalyā putraśokārtā tam uvāca mahīpatim", "category": "Epic, Ramayana", "book": "Ramayana", "position": "Kanda 2, Sarga 038, Verse 001"}
{"quote": "rāghavo naraśārdūla viṣam uptvā dvijihvavat vicariṣyati kaikeyī nirmukteva hi pannagī", "category": "Epic, Ramayana", "book": "Ramayana", "position": "Kanda 2, Sarga 038, Verse 002"}
{"quote": "vivāsya rāmaṃ subhagā labdhakāmā samāhitā trāsayiṣyati māṃ bhūyo duṣṭāhir iva veśmani", "category": "Epic, Ramayana", "book": "Ramayana", "position": "Kanda 2, Sarga 038, Verse 003"}
{"quote": "atha sma nagare rāmaś caran bhaikṣaṃ gṛhe vaset kāmakāro varaṃ dātum api dāsaṃ mamātmajam", "category": "Epic, Ramayana", "book": "Ramayana", "position": "Kanda 2, Sarga 038, Verse 004"}
{"quote": "pātayitvā tu kaikeyyā rāmaṃ sthānād yatheṣṭataḥ pradiṣṭo rakṣasāṃ bhāgaḥ parvaṇīvāhitāgninā", "category": "Epic, Ramayana", "book": "Ramayana", "position": "Kanda 2, Sarga 038, Verse 005"}
{"quote": "gajarājagatir vīro mahābāhur dhanurdharaḥ vanam āviśate nūnaṃ sabhāryaḥ sahalakṣmaṇaḥ", "category": "Epic, Ramayana", "book": "Ramayana", "position": "Kanda 2, Sarga 038, Verse 006"}
{"quote": "vane tv adṛṣṭaduḥkhānāṃ kaikeyyānumate tvayā tyaktānāṃ vanavāsāya kā nv avasthā bhaviṣyati", "category": "Epic, Ramayana", "book": "Ramayana", "position": "Kanda 2, Sarga 038, Verse 007"}
{"quote": "te ratnahīnās taruṇāḥ phalakāle vivāsitāḥ kathaṃ vatsyanti kṛpaṇāḥ phalamūlaiḥ kṛtāśanāḥ", "category": "Epic, Ramayana", "book": "Ramayana", "position": "Kanda 2, Sarga 038, Verse 008"}
{"quote": "apīdānīṃ sa kālaḥ syān mama śokakṣayaḥ śivaḥ sabhāryaṃ yat saha bhrātrā paśyeyam iha rāghavam", "category": "Epic, Ramayana", "book": "Ramayana", "position": "Kanda 2, Sarga 038, Verse 009"}
{"quote": "śrutvaivopasthitau vīrau kadāyodhyā bhaviṣyati yaśasvinī hṛṣṭajanā sūcchritadhvajamālinī", "category": "Epic, Ramayana", "book": "Ramayana", "position": "Kanda 2, Sarga 038, Verse 010"}
{"quote": "kadā prekṣya naravyāghrāv araṇyāt punarāgatau nandiṣyati purī hṛṣṭā samudra iva parvaṇi", "category": "Epic, Ramayana", "book": "Ramayana", "position": "Kanda 2, Sarga 038, Verse 011"}
{"quote": "kadāyodhyāṃ mahābāhuḥ purīṃ vīraḥ pravekṣyati puraskṛtya rathe sītāṃ vṛṣabho govadhūm iva", "category": "Epic, Ramayana", "book": "Ramayana", "position": "Kanda 2, Sarga 038, Verse 012"}
{"quote": "kadā prāṇisahasrāṇi rājamārge mamātmajau lājair avakariṣyanti praviśantāv ariṃdamau", "category": "Epic, Ramayana", "book": "Ramayana", "position": "Kanda 2, Sarga 038, Verse 013"}
{"quote": "kadā sumanasaḥ kanyā dvijātīnāṃ phalāni ca pradiśantyaḥ purīṃ hṛṣṭāḥ kariṣyanti pradakṣiṇam", "category": "Epic, Ramayana", "book": "Ramayana", "position": "Kanda 2, Sarga 038, Verse 014"}
{"quote": "kadā pariṇato buddhyā vayasā cāmaraprabhaḥ abhyupaiṣyati dharmajñas trivarṣa iva māṃ lalan", "category": "Epic, Ramayana", "book": "Ramayana", "position": "Kanda 2, Sarga 038, Verse 015"}
{"quote": "niḥsaṃśayaṃ mayā manye purā vīra kadaryayā pātu kāmeṣu vatseṣu mātṝṇāṃ śātitāḥ stanāḥ", "category": "Epic, Ramayana", "book": "Ramayana", "position": "Kanda 2, Sarga 038, Verse 016"}
{"quote": "sāhaṃ gaur iva siṃhena vivatsā vatsalā kṛtā kaikeyyā puruṣavyāghra bālavatseva gaur balāt", "category": "Epic, Ramayana", "book": "Ramayana", "position": "Kanda 2, Sarga 038, Verse 017"}
{"quote": "na hi tāvad guṇair juṣṭaṃ sarvaśāstraviśāradam ekaputrā vinā putram ahaṃ jīvitum utsahe", "category": "Epic, Ramayana", "book": "Ramayana", "position": "Kanda 2, Sarga 038, Verse 018"}
{"quote": "na hi me jīvite kiṃ cit sāmartham iha kalpyate apaśyantyāḥ priyaṃ putraṃ mahābāhuṃ mahābalam", "category": "Epic, Ramayana", "book": "Ramayana", "position": "Kanda 2, Sarga 038, Verse 019"}
{"quote": "ayaṃ hi māṃ dīpayate samutthitas tanūjaśokaprabhavo hutāśanaḥ mahīm imāṃ raśmibhir uttamaprabho yathā nidāghe bhagavān divākaraḥ", "category": "Epic, Ramayana", "book": "Ramayana", "position": "Kanda 2, Sarga 038, Verse 020"}
{"quote": "vilapantīṃ tathā tāṃ tu kausalyāṃ pramadottamām idaṃ dharme sthitā dharmyaṃ sumitrā vākyam abravīt", "category": "Epic, Ramayana", "book": "Ramayana", "position": "Kanda 2, Sarga 039, Verse 001"}
{"quote": "tavārye sadguṇair yuktaḥ putraḥ sa puruṣottamaḥ kiṃ te vilapitenaivaṃ kṛpaṇaṃ ruditena vā", "category": "Epic, Ramayana", "book": "Ramayana", "position": "Kanda 2, Sarga 039, Verse 002"}
{"quote": "yas tavārye gataḥ putras tyaktvā rājyaṃ mahābalaḥ sādhu kurvan mahātmānaṃ pitaraṃ satyavādinām", "category": "Epic, Ramayana", "book": "Ramayana", "position": "Kanda 2, Sarga 039, Verse 003"}
{"quote": "śiṣṭair ācarite samyak śaśvat pretya phalodaye rāmo dharme sthitaḥ śreṣṭho na sa śocyaḥ kadā cana", "category": "Epic, Ramayana", "book": "Ramayana", "position": "Kanda 2, Sarga 039, Verse 004"}
{"quote": "vartate cottamāṃ vṛttiṃ lakṣmaṇo 'smin sadānaghaḥ dayāvān sarvabhūteṣu lābhas tasya mahātmanaḥ", "category": "Epic, Ramayana", "book": "Ramayana", "position": "Kanda 2, Sarga 039, Verse 005"}
{"quote": "araṇyavāse yad duḥkhaṃ jānatī vai sukhocitā anugacchati vaidehī dharmātmānaṃ tavātmajam", "category": "Epic, Ramayana", "book": "Ramayana", "position": "Kanda 2, Sarga 039, Verse 006"}
{"quote": "kīrtibhūtāṃ patākāṃ yo loke bhrāmayati prabhuḥ damasatyavrataparaḥ kiṃ na prāptas tavātmajaḥ", "category": "Epic, Ramayana", "book": "Ramayana", "position": "Kanda 2, Sarga 039, Verse 007"}
{"quote": "vyaktaṃ rāmasya vijñāya śaucaṃ māhātmyam uttamam na gātram aṃśubhiḥ sūryaḥ saṃtāpayitum arhati", "category": "Epic, Ramayana", "book": "Ramayana", "position": "Kanda 2, Sarga 039, Verse 008"}
{"quote": "śivaḥ sarveṣu kāleṣu kānanebhyo viniḥsṛtaḥ rāghavaṃ yuktaśītoṣṇaḥ seviṣyati sukho 'nilaḥ", "category": "Epic, Ramayana", "book": "Ramayana", "position": "Kanda 2, Sarga 039, Verse 009"}
{"quote": "śayānam anaghaṃ rātrau pitevābhipariṣvajan raśmibhiḥ saṃspṛśañ śītaiś candramā hlādayiṣyati", "category": "Epic, Ramayana", "book": "Ramayana", "position": "Kanda 2, Sarga 039, Verse 010"}
{"quote": "dadau cāstrāṇi divyāni yasmai brahmā mahaujase dānavendraṃ hataṃ dṛṣṭvā timidhvajasutaṃ raṇe", "category": "Epic, Ramayana", "book": "Ramayana", "position": "Kanda 2, Sarga 039, Verse 011"}
{"quote": "pṛthivyā saha vaidehyā śriyā ca puruṣarṣabhaḥ kṣipraṃ tisṛbhir etābhiḥ saha rāmo 'bhiṣekṣyate", "category": "Epic, Ramayana", "book": "Ramayana", "position": "Kanda 2, Sarga 039, Verse 012"}
{"quote": "duḥkhajaṃ visṛjanty asraṃ niṣkrāmantam udīkṣya yam samutsrakṣyasi netrābhyāṃ kṣipram ānandajaṃ payaḥ", "category": "Epic, Ramayana", "book": "Ramayana", "position": "Kanda 2, Sarga 039, Verse 013"}
{"quote": "abhivādayamānaṃ taṃ dṛṣṭvā sasuhṛdaṃ sutam mudāśru mokṣyase kṣipraṃ meghalekeva vārṣikī", "category": "Epic, Ramayana", "book": "Ramayana", "position": "Kanda 2, Sarga 039, Verse 014"}
{"quote": "putras te varadaḥ kṣipram ayodhyāṃ punar āgataḥ karābhyāṃ mṛdupīnābhyāṃ caraṇau pīḍayiṣyati", "category": "Epic, Ramayana", "book": "Ramayana", "position": "Kanda 2, Sarga 039, Verse 015"}
{"quote": "niśamya tal lakṣmaṇamātṛvākyaṃ rāmasya mātur naradevapatnyāḥ sadyaḥ śarīre vinanāśa śokaḥ śaradgato megha ivālpatoyaḥ", "category": "Epic, Ramayana", "book": "Ramayana", "position": "Kanda 2, Sarga 039, Verse 016"}
{"quote": "anuraktā mahātmānaṃ rāmaṃ satyaparakramam anujagmuḥ prayāntaṃ taṃ vanavāsāya mānavāḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 001"}
{"quote": "nivartite 'pi ca balāt suhṛdvarge ca rājini naiva te saṃnyavartanta rāmasyānugatā ratham", "category": "Epic, Ramayana", "book": "Ramayana", "position": "Kanda 2, Sarga 040, Verse 002"}
{"quote": "ayodhyānilayānāṃ hi puruṣāṇāṃ mahāyaśāḥ babhūva guṇasaṃpannaḥ pūrṇacandra iva priyaḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 003"}
{"quote": "sa yācyamānaḥ kākutsthaḥ svābhiḥ prakṛtibhis tadā kurvāṇaḥ pitaraṃ satyaṃ vanam evānvapadyata", "category": "Epic, Ramayana", "book": "Ramayana", "position": "Kanda 2, Sarga 040, Verse 004"}
{"quote": "avekṣamāṇaḥ sasnehaṃ cakṣuṣā prapibann iva uvāca rāmaḥ snehena tāḥ prajāḥ svāḥ prajā iva", "category": "Epic, Ramayana", "book": "Ramayana", "position": "Kanda 2, Sarga 040, Verse 005"}
{"quote": "yā prītir bahumānaś ca mayy ayodhyānivāsinām matpriyārthaṃ viśeṣeṇa bharate sā niveśyatām", "category": "Epic, Ramayana", "book": "Ramayana", "position": "Kanda 2, Sarga 040, Verse 006"}
{"quote": "sa hi kalyāṇa cāritraḥ kaikeyyānandavardhanaḥ kariṣyati yathāvad vaḥ priyāṇi ca hitāni ca", "category": "Epic, Ramayana", "book": "Ramayana", "position": "Kanda 2, Sarga 040, Verse 007"}
{"quote": "jñānavṛddho vayobālo mṛdur vīryaguṇānvitaḥ anurūpaḥ sa vo bhartā bhaviṣyati bhayāpahaḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 008"}
{"quote": "sa hi rājaguṇair yukto yuvarājaḥ samīkṣitaḥ api cāpi mayā śiṣṭaiḥ kāryaṃ vo bhartṛśāsanam", "category": "Epic, Ramayana", "book": "Ramayana", "position": "Kanda 2, Sarga 040, Verse 009"}
{"quote": "na ca tapyed yathā cāsau vanavāsaṃ gate mayi mahārājas tathā kāryo mama priyacikīrṣayā", "category": "Epic, Ramayana", "book": "Ramayana", "position": "Kanda 2, Sarga 040, Verse 010"}
{"quote": "yathā yathā dāśarathir dharmam evāsthito 'bhavat tathā tathā prakṛtayo rāmaṃ patim akāmayan", "category": "Epic, Ramayana", "book": "Ramayana", "position": "Kanda 2, Sarga 040, Verse 011"}
{"quote": "bāṣpeṇa pihitaṃ dīnaṃ rāmaḥ saumitriṇā saha cakarṣeva guṇair baddhvā janaṃ punar ivāsanam", "category": "Epic, Ramayana", "book": "Ramayana", "position": "Kanda 2, Sarga 040, Verse 012"}
{"quote": "te dvijās trividhaṃ vṛddhā jñānena vayasaujasā vayaḥprakampaśiraso dūrād ūcur idaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 013"}
{"quote": "vahanto javanā rāmaṃ bho bho jātyās turaṃgamāḥ nivartadhvaṃ na gantavyaṃ hitā bhavata bhartari upavāhyas tu vo bhartā nāpavāhyaḥ purād vanam", "category": "Epic, Ramayana", "book": "Ramayana", "position": "Kanda 2, Sarga 040, Verse 014"}
{"quote": "evam ārtapralāpāṃs tān vṛddhān pralapato dvijān avekṣya sahasā rāmo rathād avatatāra ha", "category": "Epic, Ramayana", "book": "Ramayana", "position": "Kanda 2, Sarga 040, Verse 015"}
{"quote": "padbhyām eva jagāmātha sasītaḥ sahalakṣmaṇaḥ saṃnikṛṣṭapadanyāso rāmo vanaparāyaṇaḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 016"}
{"quote": "dvijātīṃs tu padātīṃs tān rāmaś cāritravatsalaḥ na śaśāka ghṛṇācakṣuḥ parimoktuṃ rathena saḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 017"}
{"quote": "gacchantam eva taṃ dṛṣṭvā rāmaṃ saṃbhrāntamānasāḥ ūcuḥ paramasaṃtaptā rāmaṃ vākyam idaṃ dvijāḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 018"}
{"quote": "brāhmaṇyaṃ kṛtsnam etat tvāṃ brahmaṇyam anugacchati dvijaskandhādhirūḍhās tvām agnayo 'py anuyānty amī", "category": "Epic, Ramayana", "book": "Ramayana", "position": "Kanda 2, Sarga 040, Verse 019"}
{"quote": "vājapeyasamutthāni chatrāṇy etāni paśya naḥ pṛṣṭhato 'nuprayātāni haṃsān iva jalātyaye", "category": "Epic, Ramayana", "book": "Ramayana", "position": "Kanda 2, Sarga 040, Verse 020"}
{"quote": "anavāptātapatrasya raśmisaṃtāpitasya te ebhiś chāyāṃ kariṣyāmaḥ svaiś chatrair vājapeyikaiḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 021"}
{"quote": "yā hi naḥ satataṃ buddhir vedamantrānusāriṇī tvatkṛte sā kṛtā vatsa vanavāsānusāriṇī", "category": "Epic, Ramayana", "book": "Ramayana", "position": "Kanda 2, Sarga 040, Verse 022"}
{"quote": "hṛdayeṣv avatiṣṭhante vedā ye naḥ paraṃ dhanam vatsyanty api gṛheṣv eva dārāś cāritrarakṣitāḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 023"}
{"quote": "na punar niścayaḥ kāryas tvadgatau sukṛtā matiḥ tvayi dharmavyapekṣe tu kiṃ syād dharmam avekṣitum", "category": "Epic, Ramayana", "book": "Ramayana", "position": "Kanda 2, Sarga 040, Verse 024"}
{"quote": "yācito no nivartasva haṃsaśuklaśiroruhaiḥ śirobhir nibhṛtācāra mahīpatanapāṃśulaiḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 025"}
{"quote": "bahūnāṃ vitatā yajñā dvijānāṃ ya ihāgatāḥ teṣāṃ samāptir āyattā tava vatsa nivartane", "category": "Epic, Ramayana", "book": "Ramayana", "position": "Kanda 2, Sarga 040, Verse 026"}
{"quote": "bhaktimanti hi bhūtāni jaṃgamājaṃgamāni ca yācamāneṣu teṣu tvaṃ bhaktiṃ bhakteṣu darśaya", "category": "Epic, Ramayana", "book": "Ramayana", "position": "Kanda 2, Sarga 040, Verse 027"}
{"quote": "anugaṃtum aśaktās tvāṃ mūlair uddhṛtavegibhiḥ unnatā vāyuvegena vikrośantīva pādapāḥ", "category": "Epic, Ramayana", "book": "Ramayana", "position": "Kanda 2, Sarga 040, Verse 028"}
{"quote": "niśceṣṭāhārasaṃcārā vṛkṣaikasthānaviṣṭhitāḥ pakṣiṇo 'pi prayācante sarvabhūtānukampinam", "category": "Epic, Ramayana", "book": "Ramayana", "position": "Kanda 2, Sarga 040, Verse 029"}
{"quote": "evaṃ vikrośatāṃ teṣāṃ dvijātīnāṃ nivartane dadṛśe tamasā tatra vārayantīva rāghavam", "category": "Epic, Ramayana", "book": "Ramayana", "position": "Kanda 2, Sarga 040, Verse 030"}
{"quote": "tatas tu tamasā tīraṃ ramyam āśritya rāghavaḥ sītām udvīkṣya saumitrim idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 041, Verse 001"}
{"quote": "iyam adya niśā pūrvā saumitre prasthitā vanam vanavāsasya bhadraṃ te sa notkaṇṭhitum arhasi", "category": "Epic, Ramayana", "book": "Ramayana", "position": "Kanda 2, Sarga 041, Verse 002"}
{"quote": "paśya śūnyāny araṇyāni rudantīva samantataḥ yathānilayam āyadbhir nilīnāni mṛgadvijaiḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 003"}
{"quote": "adyāyodhyā tu nagarī rājadhānī pitur mama sastrīpuṃsā gatān asmāñ śociṣyati na saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 004"}
{"quote": "bharataḥ khalu dharmātmā pitaraṃ mātaraṃ ca me dharmārthakāmasahitair vākyair āśvāsayiṣyati", "category": "Epic, Ramayana", "book": "Ramayana", "position": "Kanda 2, Sarga 041, Verse 005"}
{"quote": "bharatasyānṛśaṃsatvaṃ saṃcintyāhaṃ punaḥ punaḥ nānuśocāmi pitaraṃ mātaraṃ cāpi lakṣmaṇa", "category": "Epic, Ramayana", "book": "Ramayana", "position": "Kanda 2, Sarga 041, Verse 006"}
{"quote": "tvayā kāryaṃ naravyāghra mām anuvrajatā kṛtam anveṣṭavyā hi vaidehyā rakṣaṇārthe sahāyatā", "category": "Epic, Ramayana", "book": "Ramayana", "position": "Kanda 2, Sarga 041, Verse 007"}
{"quote": "adbhir eva tu saumitre vatsyāmy adya niśām imām etad dhi rocate mahyaṃ vanye 'pi vividhe sati", "category": "Epic, Ramayana", "book": "Ramayana", "position": "Kanda 2, Sarga 041, Verse 008"}
{"quote": "evam uktvā tu saumitraṃ sumantram api rāghavaḥ apramattas tvam aśveṣu bhava saumyety uvāca ha", "category": "Epic, Ramayana", "book": "Ramayana", "position": "Kanda 2, Sarga 041, Verse 009"}
{"quote": "so 'śvān sumantraḥ saṃyamya sūrye 'staṃ samupāgate prabhūtayavasān kṛtvā babhūva pratyanantaraḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 010"}
{"quote": "upāsyatu śivāṃ saṃdhyāṃ dṛṣṭvā rātrim upasthitām rāmasya śayanaṃ cakre sūtaḥ saumitriṇā saha", "category": "Epic, Ramayana", "book": "Ramayana", "position": "Kanda 2, Sarga 041, Verse 011"}
{"quote": "tāṃ śayyāṃ tamasātīre vīkṣya vṛkṣadalaiḥ kṛtām rāmaḥ saumitriṇāṃ sārdhaṃ sabhāryaḥ saṃviveśa ha", "category": "Epic, Ramayana", "book": "Ramayana", "position": "Kanda 2, Sarga 041, Verse 012"}
{"quote": "sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥ kathayām āsa sūtāya rāmasya vividhān guṇān", "category": "Epic, Ramayana", "book": "Ramayana", "position": "Kanda 2, Sarga 041, Verse 013"}
{"quote": "jāgrato hy eva tāṃ rātriṃ saumitrer udito raviḥ sūtasya tamasātīre rāmasya bruvato guṇān", "category": "Epic, Ramayana", "book": "Ramayana", "position": "Kanda 2, Sarga 041, Verse 014"}
{"quote": "gokulākulatīrāyās tamasāyā vidūrataḥ avasat tatra tāṃ rātriṃ rāmaḥ prakṛtibhiḥ saha", "category": "Epic, Ramayana", "book": "Ramayana", "position": "Kanda 2, Sarga 041, Verse 015"}
{"quote": "utthāya tu mahātejāḥ prakṛtīs tā niśāmya ca abravīd bhrātaraṃ rāmo lakṣmaṇaṃ puṇyalakṣaṇam", "category": "Epic, Ramayana", "book": "Ramayana", "position": "Kanda 2, Sarga 041, Verse 016"}
{"quote": "asmadvyapekṣān saumitre nirapekṣān gṛheṣv api vṛkṣamūleṣu saṃsuptān paśya lakṣmaṇa sāmpratam", "category": "Epic, Ramayana", "book": "Ramayana", "position": "Kanda 2, Sarga 041, Verse 017"}
{"quote": "yathaite niyamaṃ paurāḥ kurvanty asmannivartane api prāṇān asiṣyanti na tu tyakṣyanti niścayam", "category": "Epic, Ramayana", "book": "Ramayana", "position": "Kanda 2, Sarga 041, Verse 018"}
{"quote": "yāvad eva tu saṃsuptās tāvad eva vayaṃ laghu ratham āruhya gacchāmaḥ panthānam akutobhayam", "category": "Epic, Ramayana", "book": "Ramayana", "position": "Kanda 2, Sarga 041, Verse 019"}
{"quote": "ato bhūyo 'pi nedānīm ikṣvākupuravāsinaḥ svapeyur anuraktā māṃ vṛkṣamūlāni saṃśritāḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 020"}
{"quote": "paurā hy ātmakṛtād duḥkhād vipramocyā nṛpātmajaiḥ na tu khalv ātmanā yojyā duḥkhena puravāsinaḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 021"}
{"quote": "abravīl lakṣmaṇo rāmaṃ sākṣād dharmam iva sthitam rocate me mahāprājña kṣipram āruhyatām iti", "category": "Epic, Ramayana", "book": "Ramayana", "position": "Kanda 2, Sarga 041, Verse 022"}
{"quote": "sūtas tataḥ saṃtvaritaḥ syandanaṃ tair hayottamaiḥ yojayitvātha rāmāya prāñjaliḥ pratyavedayat", "category": "Epic, Ramayana", "book": "Ramayana", "position": "Kanda 2, Sarga 041, Verse 023"}
{"quote": "mohanārthaṃ tu paurāṇāṃ sūtaṃ rāmo 'bravīd vacaḥ udaṅmukhaḥ prayāhi tvaṃ ratham āsthāya sārathe", "category": "Epic, Ramayana", "book": "Ramayana", "position": "Kanda 2, Sarga 041, Verse 024"}
{"quote": "muhūrtaṃ tvaritaṃ gatvā nirgataya rathaṃ punaḥ yathā na vidyuḥ paurā māṃ tathā kuru samāhitaḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 025"}
{"quote": "rāmasya vacanaṃ śrutvā tathā cakre sa sārathiḥ pratyāgamya ca rāmasya syandanaṃ pratyavedayat", "category": "Epic, Ramayana", "book": "Ramayana", "position": "Kanda 2, Sarga 041, Verse 026"}
{"quote": "taṃ syandanam adhiṣṭhāya rāghavaḥ saparicchadaḥ śīghragām ākulāvartāṃ tamasām ataran nadīm", "category": "Epic, Ramayana", "book": "Ramayana", "position": "Kanda 2, Sarga 041, Verse 027"}
{"quote": "sa saṃtīrya mahābāhuḥ śrīmāñ śivam akaṇṭakam prāpadyata mahāmārgam abhayaṃ bhayadarśinām", "category": "Epic, Ramayana", "book": "Ramayana", "position": "Kanda 2, Sarga 041, Verse 028"}
{"quote": "prabhātāyāṃ tu śarvaryāṃ paurās te rāghavo vinā śokopahataniśceṣṭā babhūvur hatacetasaḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 029"}
{"quote": "śokajāśruparidyūnā vīkṣamāṇās tatas tataḥ ālokam api rāmasya na paśyanti sma duḥkhitāḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 030"}
{"quote": "tato mārgānusāreṇa gatvā kiṃ cit kṣaṇaṃ punaḥ mārganāśād viṣādena mahatā samabhiplutaḥ", "category": "Epic, Ramayana", "book": "Ramayana", "position": "Kanda 2, Sarga 041, Verse 031"}
{"quote": "rathasya mārganāśena nyavartanta manasvinaḥ kim idaṃ kiṃ kariṣyāmo daivenopahatā iti", "category": "Epic, Ramayana", "book": "Ramayana", "position": "Kanda 2, Sarga 041, Verse 032"}
{"quote": "tato yathāgatenaiva mārgeṇa klāntacetasaḥ ayodhyām agaman sarve purīṃ vyathitasajjanām", "category": "Epic, Ramayana", "book": "Ramayana", "position": "Kanda 2, Sarga 041, Verse 033"}
{"quote": "anugamya nivṛttānāṃ rāmaṃ nagaravāsinām udgatānīva sattvāni babhūvur amanasvinām", "category": "Epic, Ramayana", "book": "Ramayana", "position": "Kanda 2, Sarga 042, Verse 001"}
{"quote": "svaṃ svaṃ nilayam āgamya putradāraiḥ samāvṛtāḥ aśrūṇi mumucuḥ sarve bāṣpeṇa pihitānanāḥ", "category": "Epic, Ramayana", "book": "Ramayana", "position": "Kanda 2, Sarga 042, Verse 002"}
{"quote": "na cāhṛṣyan na cāmodan vaṇijo na prasārayan na cāśobhanta paṇyāni nāpacan gṛhamedhinaḥ", "category": "Epic, Ramayana", "book": "Ramayana", "position": "Kanda 2, Sarga 042, Verse 003"}
{"quote": "naṣṭaṃ dṛṣṭvā nābhyanandan vipulaṃ vā dhanāgamam putraṃ prathamajaṃ labdhvā jananī nābhyanandata", "category": "Epic, Ramayana", "book": "Ramayana", "position": "Kanda 2, Sarga 042, Verse 004"}
{"quote": "gṛhe gṛhe rudantyaś ca bhartāraṃ gṛham āgatam vyagarhayanto duḥkhārtā vāgbhis totrair iva dvipān", "category": "Epic, Ramayana", "book": "Ramayana", "position": "Kanda 2, Sarga 042, Verse 005"}
{"quote": "kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vā putrair vā kiṃ sukhair vāpi ye na paśyanti rāghavam", "category": "Epic, Ramayana", "book": "Ramayana", "position": "Kanda 2, Sarga 042, Verse 006"}
{"quote": "ekaḥ satpuruṣo loke lakṣmaṇaḥ saha sītayā yo 'nugacchati kākutsthaṃ rāmaṃ paricaran vane", "category": "Epic, Ramayana", "book": "Ramayana", "position": "Kanda 2, Sarga 042, Verse 007"}
{"quote": "āpagāḥ kṛtapuṇyās tāḥ padminyaś ca sarāṃsi ca yeṣu snāsyati kākutstho vigāhya salilaṃ śuci", "category": "Epic, Ramayana", "book": "Ramayana", "position": "Kanda 2, Sarga 042, Verse 008"}
{"quote": "śobhayiṣyanti kākutstham aṭavyo ramyakānanāḥ āpagāś ca mahānūpāḥ sānumantaś ca parvatāḥ", "category": "Epic, Ramayana", "book": "Ramayana", "position": "Kanda 2, Sarga 042, Verse 009"}
{"quote": "kānanaṃ vāpi śailaṃ vā yaṃ rāmo 'bhigamiṣyati priyātithim iva prāptaṃ nainaṃ śakṣyanty anarcitum", "category": "Epic, Ramayana", "book": "Ramayana", "position": "Kanda 2, Sarga 042, Verse 010"}
{"quote": "vicitrakusumāpīḍā bahumañjaridhāriṇaḥ akāle cāpi mukhyāni puṣpāṇi ca phalāni ca darśayiṣyanty anukrośād girayo rāmam āgatam", "category": "Epic, Ramayana", "book": "Ramayana", "position": "Kanda 2, Sarga 042, Verse 011"}
{"quote": "vidarśayanto vividhān bhūyaś citrāṃś ca nirjharān pādapāḥ parvatāgreṣu ramayiṣyanti rāghavam", "category": "Epic, Ramayana", "book": "Ramayana", "position": "Kanda 2, Sarga 042, Verse 012"}
{"quote": "yatra rāmo bhayaṃ nātra nāsti tatra parābhavaḥ sa hi śūro mahābāhuḥ putro daśarathasya ca", "category": "Epic, Ramayana", "book": "Ramayana", "position": "Kanda 2, Sarga 042, Verse 013"}
{"quote": "purā bhavati no dūrād anugacchāma rāghavam pādacchāyā sukhā bhartus tādṛśasya mahātmanaḥ sa hi nātho janasyāsya sa gatiḥ sa parāyaṇam", "category": "Epic, Ramayana", "book": "Ramayana", "position": "Kanda 2, Sarga 042, Verse 014"}
{"quote": "vayaṃ paricariṣyāmaḥ sītāṃ yūyaṃ tu rāghavam iti paurastriyo bhartṝn duḥkhārtās tat tad abruvan", "category": "Epic, Ramayana", "book": "Ramayana", "position": "Kanda 2, Sarga 042, Verse 015"}
{"quote": "yuṣmākaṃ rāghavo 'raṇye yogakṣemaṃ vidhāsyati sītā nārījanasyāsya yogakṣemaṃ kariṣyati", "category": "Epic, Ramayana", "book": "Ramayana", "position": "Kanda 2, Sarga 042, Verse 016"}
{"quote": "ko nv anenāpratītena sotkaṇṭhitajanena ca saṃprīyetāmanojñena vāsena hṛtacetasā", "category": "Epic, Ramayana", "book": "Ramayana", "position": "Kanda 2, Sarga 042, Verse 017"}
{"quote": "kaikeyyā yadi ced rājyaṃ syād adharmyam anāthavat na hi no jīvitenārthaḥ kutaḥ putraiḥ kuto dhanaiḥ", "category": "Epic, Ramayana", "book": "Ramayana", "position": "Kanda 2, Sarga 042, Verse 018"}
{"quote": "yayā putraś ca bhartā ca tyaktāv aiśvaryakāraṇāt kaṃ sā parihared anyaṃ kaikeyī kulapāṃsanī", "category": "Epic, Ramayana", "book": "Ramayana", "position": "Kanda 2, Sarga 042, Verse 019"}
{"quote": "kaikeyyā na vayaṃ rājye bhṛtakā nivasemahi jīvantyā jātu jīvantyaḥ putrair api śapāmahe", "category": "Epic, Ramayana", "book": "Ramayana", "position": "Kanda 2, Sarga 042, Verse 020"}
{"quote": "yā putraṃ pārthivendrasya pravāsayati nirghṛṇā kas tāṃ prāpya sukhaṃ jīved adharmyāṃ duṣṭacāriṇīm", "category": "Epic, Ramayana", "book": "Ramayana", "position": "Kanda 2, Sarga 042, Verse 021"}
{"quote": "na hi pravrajite rāme jīviṣyati mahīpatiḥ mṛte daśarathe vyaktaṃ vilopas tadanantaram", "category": "Epic, Ramayana", "book": "Ramayana", "position": "Kanda 2, Sarga 042, Verse 022"}
{"quote": "te viṣaṃ pibatāloḍya kṣīṇapuṇyāḥ sudurgatāḥ rāghavaṃ vānugacchadhvam aśrutiṃ vāpi gacchata", "category": "Epic, Ramayana", "book": "Ramayana", "position": "Kanda 2, Sarga 042, Verse 023"}
{"quote": "mithyā pravrājito rāmaḥ sabhāryaḥ sahalakṣmaṇaḥ bharate saṃniṣṛṣṭāḥ smaḥ saunike paśavo yathā", "category": "Epic, Ramayana", "book": "Ramayana", "position": "Kanda 2, Sarga 042, Verse 024"}
{"quote": "tās tathā vilapantyas tu nagare nāgarastriyaḥ cukruśur bhṛśasaṃtaptā mṛtyor iva bhayāgame", "category": "Epic, Ramayana", "book": "Ramayana", "position": "Kanda 2, Sarga 042, Verse 025"}
{"quote": "tathā striyo rāmanimittam āturā yathā sute bhrātari vā vivāsite vilapya dīnā rurudur vicetasaḥ sutair hi tāsām adhiko hi so 'bhavat", "category": "Epic, Ramayana", "book": "Ramayana", "position": "Kanda 2, Sarga 042, Verse 026"}
{"quote": "rāmo 'pi rātriśeṣeṇa tenaiva mahad antaram jagāma puruṣavyāghraḥ pitur ājñām anusmaran", "category": "Epic, Ramayana", "book": "Ramayana", "position": "Kanda 2, Sarga 043, Verse 001"}
{"quote": "tathaiva gacchatas tasya vyapāyād rajanī śivā upāsya sa śivāṃ saṃdhyāṃ viṣayāntaṃ vyagāhata", "category": "Epic, Ramayana", "book": "Ramayana", "position": "Kanda 2, Sarga 043, Verse 002"}
{"quote": "grāmān vikṛṣṭasīmāṃs tān puṣpitāni vanāni ca paśyann atiyayau śīghraṃ śarair iva hayottamaiḥ", "category": "Epic, Ramayana", "book": "Ramayana", "position": "Kanda 2, Sarga 043, Verse 003"}
{"quote": "śṛṇvan vāco manuṣyāṇāṃ grāmasaṃvāsavāsinām rājānaṃ dhig daśarathaṃ kāmasya vaśam āgatam", "category": "Epic, Ramayana", "book": "Ramayana", "position": "Kanda 2, Sarga 043, Verse 004"}
{"quote": "hā nṛśaṃsādya kaikeyī pāpā pāpānubandhinī tīkṣṇā saṃbhinnamaryādā tīkṣṇe karmaṇi vartate", "category": "Epic, Ramayana", "book": "Ramayana", "position": "Kanda 2, Sarga 043, Verse 005"}
{"quote": "yā putram īdṛśaṃ rājñaḥ pravāsayati dhārmikam vana vāse mahāprājñaṃ sānukrośam atandritam", "category": "Epic, Ramayana", "book": "Ramayana", "position": "Kanda 2, Sarga 043, Verse 006"}
{"quote": "etā vāco manuṣyāṇāṃ grāmasaṃvāsavāsinām śṛṇvann atiyayau vīraḥ kosalān kosaleśvaraḥ", "category": "Epic, Ramayana", "book": "Ramayana", "position": "Kanda 2, Sarga 043, Verse 007"}
{"quote": "tato vedaśrutiṃ nāma śivavārivahāṃ nadīm uttīryābhimukhaḥ prāyād agastyādhyuṣitāṃ diśam", "category": "Epic, Ramayana", "book": "Ramayana", "position": "Kanda 2, Sarga 043, Verse 008"}
{"quote": "gatvā tu suciraṃ kālaṃ tataḥ śītajalāṃ nadīm gomatīṃ goyutānūpām atarat sāgaraṃgamām", "category": "Epic, Ramayana", "book": "Ramayana", "position": "Kanda 2, Sarga 043, Verse 009"}
{"quote": "gomatīṃ cāpy atikramya rāghavaḥ śīghragair hayaiḥ mayūrahaṃsābhirutāṃ tatāra syandikāṃ nadīm", "category": "Epic, Ramayana", "book": "Ramayana", "position": "Kanda 2, Sarga 043, Verse 010"}
{"quote": "sa mahīṃ manunā rājñā dattām ikṣvākave purā sphītāṃ rāṣṭrāvṛtāṃ rāmo vaidehīm anvadarśayat", "category": "Epic, Ramayana", "book": "Ramayana", "position": "Kanda 2, Sarga 043, Verse 011"}
{"quote": "sūta ity eva cābhāṣya sārathiṃ tam abhīkṣṇaśaḥ haṃsamattasvaraḥ śrīmān uvāca puruṣarṣabhaḥ", "category": "Epic, Ramayana", "book": "Ramayana", "position": "Kanda 2, Sarga 043, Verse 012"}
{"quote": "kadāhaṃ punar āgamya sarayvāḥ puṣpite vane mṛgayāṃ paryāṭaṣyāmi mātrā pitrā ca saṃgataḥ", "category": "Epic, Ramayana", "book": "Ramayana", "position": "Kanda 2, Sarga 043, Verse 013"}
{"quote": "nātyartham abhikāṅkṣāmi mṛgayāṃ sarayūvane ratir hy eṣātulā loke rājarṣigaṇasaṃmatā", "category": "Epic, Ramayana", "book": "Ramayana", "position": "Kanda 2, Sarga 043, Verse 014"}
{"quote": "sa tam adhvānam aikṣvākaḥ sūtaṃ madhurayā girā taṃ tam artham abhipretya yayauvākyam udīrayan", "category": "Epic, Ramayana", "book": "Ramayana", "position": "Kanda 2, Sarga 043, Verse 015"}
{"quote": "viśālān kosalān ramyān yātvā lakṣmaṇapūrvajaḥ āsasāda mahābāhuḥ śṛṅgaverapuraṃ prati", "category": "Epic, Ramayana", "book": "Ramayana", "position": "Kanda 2, Sarga 044, Verse 001"}
{"quote": "tatra tripathagāṃ divyāṃ śivatoyām aśaivalām dadarśa rāghavo gaṅgāṃ puṇyām ṛṣinisevitām", "category": "Epic, Ramayana", "book": "Ramayana", "position": "Kanda 2, Sarga 044, Verse 002"}
{"quote": "haṃsasārasasaṃghuṣṭāṃ cakravākopakūjitām śiṃśumaraiś ca nakraiś ca bhujaṃgaiś ca niṣevitām", "category": "Epic, Ramayana", "book": "Ramayana", "position": "Kanda 2, Sarga 044, Verse 003"}
{"quote": "tām ūrmikalilāvartām anvavekṣya mahārathaḥ sumantram abravīt sūtam ihaivādya vasāmahe", "category": "Epic, Ramayana", "book": "Ramayana", "position": "Kanda 2, Sarga 044, Verse 004"}
{"quote": "avidūrād ayaṃ nadyā bahupuṣpapravālavān sumahān iṅgudīvṛkṣo vasāmo 'traiva sārathe", "category": "Epic, Ramayana", "book": "Ramayana", "position": "Kanda 2, Sarga 044, Verse 005"}
{"quote": "lakṣaṇaś ca sumantraś ca bāḍham ity eva rāghavam uktvā tam iṅgudīvṛkṣaṃ tadopayayatur hayaiḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 006"}
{"quote": "rāmo 'bhiyāya taṃ ramyaṃ vṛkṣam ikṣvākunandanaḥ rathād avātarat tasmāt sabhāryaḥ sahalakṣmaṇaḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 007"}
{"quote": "sumantro 'py avatīryaiva mocayitvā hayottamān vṛkṣamūlagataṃ rāmam upatasthe kṛtāñjaliḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 008"}
{"quote": "tatra rājā guho nāma rāmasyātmasamaḥ sakhā niṣādajātyo balavān sthapatiś ceti viśrutaḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 009"}
{"quote": "sa śrutvā puruṣavyāghraṃ rāmaṃ viṣayam āgatam vṛddhaiḥ parivṛto 'mātyair jñātibhiś cāpy upāgataḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 010"}
{"quote": "tato niṣādādhipatiṃ dṛṣṭvā dūrād avasthitam saha saumitriṇā rāmaḥ samāgacchad guhena saḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 011"}
{"quote": "tam ārtaḥ saṃpariṣvajya guho rāghavam abravīt yathāyodhyā tathedaṃ te rāma kiṃ karavāṇi te", "category": "Epic, Ramayana", "book": "Ramayana", "position": "Kanda 2, Sarga 044, Verse 012"}
{"quote": "tato guṇavadannādyam upādāya pṛthagvidham arghyaṃ copānayat kṣipraṃ vākyaṃ cedam uvāca ha", "category": "Epic, Ramayana", "book": "Ramayana", "position": "Kanda 2, Sarga 044, Verse 013"}
{"quote": "svāgataṃ te mahābāho taveyam akhilā mahī vayaṃ preṣyā bhavān bhartā sādhu rājyaṃ praśādhi naḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 014"}
{"quote": "bhakṣyaṃ bhojyaṃ ca peyaṃ ca lehyaṃ cedam upasthitam śayanāni ca mukhyāni vājināṃ khādanaṃ ca te", "category": "Epic, Ramayana", "book": "Ramayana", "position": "Kanda 2, Sarga 044, Verse 015"}
{"quote": "guham eva bruvāṇaṃ taṃ rāghavaḥ pratyuvāca ha arcitāś caiva hṛṣṭāś ca bhavatā sarvathā vayam", "category": "Epic, Ramayana", "book": "Ramayana", "position": "Kanda 2, Sarga 044, Verse 016"}
{"quote": "padbhyām abhigamāc caiva snehasaṃdarśanena ca bhujābhyāṃ sādhuvṛttābhyāṃ pīḍayan vākyam abravīt", "category": "Epic, Ramayana", "book": "Ramayana", "position": "Kanda 2, Sarga 044, Verse 017"}
{"quote": "diṣṭyā tvāṃ guha paśyāmi arogaṃ saha bāndhavaiḥ api te kūśalaṃ rāṣṭre mitreṣu ca dhaneṣu ca", "category": "Epic, Ramayana", "book": "Ramayana", "position": "Kanda 2, Sarga 044, Verse 018"}
{"quote": "yat tv idaṃ bhavatā kiṃ cit prītyā samupakalpitam sarvaṃ tad anujānāmi na hi varte pratigrahe", "category": "Epic, Ramayana", "book": "Ramayana", "position": "Kanda 2, Sarga 044, Verse 019"}
{"quote": "kuśacīrājinadharaṃ phalamūlāśanaṃ ca mām viddhi praṇihitaṃ dharme tāpasaṃ vanagocaram", "category": "Epic, Ramayana", "book": "Ramayana", "position": "Kanda 2, Sarga 044, Verse 020"}
{"quote": "aśvānāṃ khādanenāham arthī nānyena kena cit etāvatātrabhavatā bhaviṣyāmi supūjitaḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 021"}
{"quote": "ete hi dayitā rājñaḥ pitur daśarathasya me etaiḥ suvihitair aśvair bhaviṣyāmy aham arcitaḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 022"}
{"quote": "aśvānāṃ pratipānaṃ ca khādanaṃ caiva so 'nvaśāt guhas tatraiva puruṣāṃs tvaritaṃ dīyatām iti", "category": "Epic, Ramayana", "book": "Ramayana", "position": "Kanda 2, Sarga 044, Verse 023"}
{"quote": "tataś cīrottarāsaṅgaḥ saṃdhyām anvāsya paścimām jalam evādade bhojyaṃ lakṣmaṇenāhṛtaṃ svayam", "category": "Epic, Ramayana", "book": "Ramayana", "position": "Kanda 2, Sarga 044, Verse 024"}
{"quote": "tasya bhūmau śayānasya pādau prakṣālya lakṣmaṇaḥ sabhāryasya tato 'bhyetya tasthau vṛkṣam upāśritaḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 025"}
{"quote": "guho 'pi saha sūtena saumitrim anubhāṣayan anvajāgrat tato rāmam apramatto dhanurdharaḥ", "category": "Epic, Ramayana", "book": "Ramayana", "position": "Kanda 2, Sarga 044, Verse 026"}
{"quote": "tathā śayānasya tato 'sya dhīmato yaśasvino dāśarather mahātmanaḥ adṛṣṭaduḥkhasya sukhocitasya sā tadā vyatīyāya cireṇa śarvarī", "category": "Epic, Ramayana", "book": "Ramayana", "position": "Kanda 2, Sarga 044, Verse 027"}
{"quote": "taṃ jāgratam adambhena bhrātur arthāya lakṣmaṇam guhaḥ saṃtāpasaṃtapto rāghavaṃ vākyam abravīt", "category": "Epic, Ramayana", "book": "Ramayana", "position": "Kanda 2, Sarga 045, Verse 001"}
{"quote": "iyaṃ tāta sukhā śayyā tvadartham upakalpitā pratyāśvasihi sādhv asyāṃ rājaputra yathāsukham", "category": "Epic, Ramayana", "book": "Ramayana", "position": "Kanda 2, Sarga 045, Verse 002"}
{"quote": "ucito 'yaṃ janaḥ sarvaḥ kleśānāṃ tvaṃ sukhocitaḥ guptyarthaṃ jāgariṣyāmaḥ kākutsthasya vayaṃ niśām", "category": "Epic, Ramayana", "book": "Ramayana", "position": "Kanda 2, Sarga 045, Verse 003"}
{"quote": "na hi rāmāt priyataro mamāsti bhuvi kaś cana bravīmy etad ahaṃ satyaṃ satyenaiva ca te śape", "category": "Epic, Ramayana", "book": "Ramayana", "position": "Kanda 2, Sarga 045, Verse 004"}
{"quote": "asya prasādād āśaṃse loke 'smin sumahad yaśaḥ dharmāvāptiṃ ca vipulām arthāvāptiṃ ca kevalām", "category": "Epic, Ramayana", "book": "Ramayana", "position": "Kanda 2, Sarga 045, Verse 005"}
{"quote": "so 'haṃ priyasakhaṃ rāmaṃ śayānaṃ saha sītayā rakṣiṣyāmi dhanuṣpāṇiḥ sarvato jñātibhiḥ saha", "category": "Epic, Ramayana", "book": "Ramayana", "position": "Kanda 2, Sarga 045, Verse 006"}
{"quote": "na hi me 'viditaṃ kiṃ cid vane 'smiṃś carataḥ sadā caturaṅgaṃ hy api balaṃ sumahat prasahemahi", "category": "Epic, Ramayana", "book": "Ramayana", "position": "Kanda 2, Sarga 045, Verse 007"}
{"quote": "lakṣmaṇas taṃ tadovāca rakṣyamāṇās tvayānagha nātra bhītā vayaṃ sarve dharmam evānupaśyatā", "category": "Epic, Ramayana", "book": "Ramayana", "position": "Kanda 2, Sarga 045, Verse 008"}
{"quote": "kathaṃ dāśarathau bhūmau śayāne saha sītayā śakyā nidrā mayā labdhuṃ jīvitaṃ vā sukhāni vā", "category": "Epic, Ramayana", "book": "Ramayana", "position": "Kanda 2, Sarga 045, Verse 009"}
{"quote": "yo na devāsuraiḥ sarvaiḥ śakyaḥ prasahituṃ yudhi taṃ paśya sukhasaṃviṣṭaṃ tṛṇeṣu saha sītayā", "category": "Epic, Ramayana", "book": "Ramayana", "position": "Kanda 2, Sarga 045, Verse 010"}
{"quote": "yo mantra tapasā labdho vividhaiś ca pariśramaiḥ eko daśarathasyaiṣa putraḥ sadṛśalakṣaṇaḥ", "category": "Epic, Ramayana", "book": "Ramayana", "position": "Kanda 2, Sarga 045, Verse 011"}
{"quote": "asmin pravrajito rājā na ciraṃ vartayiṣyati vidhavā medinī nūnaṃ kṣipram eva bhaviṣyati", "category": "Epic, Ramayana", "book": "Ramayana", "position": "Kanda 2, Sarga 045, Verse 012"}
{"quote": "vinadya sumahānādaṃ śrameṇoparatāḥ striyaḥ nirghoṣoparataṃ tāta manye rājaniveśanam", "category": "Epic, Ramayana", "book": "Ramayana", "position": "Kanda 2, Sarga 045, Verse 013"}
{"quote": "kausalyā caiva rājā ca tathaiva jananī mama nāśaṃse yadi jīvanti sarve te śarvarīm imām", "category": "Epic, Ramayana", "book": "Ramayana", "position": "Kanda 2, Sarga 045, Verse 014"}
{"quote": "jīved api hi me mātā śatrughnasyānvavekṣayā tad duḥkhaṃ yat tu kausalyā vīrasūr vinaśiṣyati", "category": "Epic, Ramayana", "book": "Ramayana", "position": "Kanda 2, Sarga 045, Verse 015"}
{"quote": "anuraktajanākīrṇā sukhālokapriyāvahā rājavyasanasaṃsṛṣṭā sā purī vinaśiṣyati", "category": "Epic, Ramayana", "book": "Ramayana", "position": "Kanda 2, Sarga 045, Verse 016"}
{"quote": "atikrāntam atikrāntam anavāpya manoratham rājye rāmam anikṣipya pitā me vinaśiṣyati", "category": "Epic, Ramayana", "book": "Ramayana", "position": "Kanda 2, Sarga 045, Verse 017"}
{"quote": "siddhārthāḥ pitaraṃ vṛttaṃ tasmin kāle hy upasthite pretakāryeṣu sarveṣu saṃskariṣyanti bhūmipam", "category": "Epic, Ramayana", "book": "Ramayana", "position": "Kanda 2, Sarga 045, Verse 018"}
{"quote": "ramyacatvarasaṃsthānāṃ suvibhaktamahāpathām harmyaprāsādasaṃpannāṃ gaṇikāvaraśobhitām", "category": "Epic, Ramayana", "book": "Ramayana", "position": "Kanda 2, Sarga 045, Verse 019"}
{"quote": "rathāśvagajasaṃbādhāṃ tūryanādavināditām sarvakalyāṇasaṃpūrṇāṃ hṛṣṭapuṣṭajanākulām", "category": "Epic, Ramayana", "book": "Ramayana", "position": "Kanda 2, Sarga 045, Verse 020"}
{"quote": "ārāmodyānasaṃpannāṃ samājotsavaśālinīm sukhitā vicariṣyanti rājadhānīṃ pitur mama", "category": "Epic, Ramayana", "book": "Ramayana", "position": "Kanda 2, Sarga 045, Verse 021"}
{"quote": "api satyapratijñena sārdhaṃ kuśalinā vayam nivṛtte vanavāse 'sminn ayodhyāṃ praviśemahi", "category": "Epic, Ramayana", "book": "Ramayana", "position": "Kanda 2, Sarga 045, Verse 022"}
{"quote": "paridevayamānasya duḥkhārtasya mahātmanaḥ tiṣṭhato rājaputrasya śarvarī sātyavartata", "category": "Epic, Ramayana", "book": "Ramayana", "position": "Kanda 2, Sarga 045, Verse 023"}
{"quote": "tathā hi satyaṃ bruvati prajāhite narendraputre gurusauhṛdād guhaḥ mumoca bāṣpaṃ vyasanābhipīḍito jvarāturo nāga iva vyathāturaḥ", "category": "Epic, Ramayana", "book": "Ramayana", "position": "Kanda 2, Sarga 045, Verse 024"}
{"quote": "prabhātāyāṃ tu śarvaryāṃ pṛthu vṛkṣā mahāyaśāḥ uvāca rāmaḥ saumitriṃ lakṣmaṇaṃ śubhalakṣaṇam", "category": "Epic, Ramayana", "book": "Ramayana", "position": "Kanda 2, Sarga 046, Verse 001"}
{"quote": "bhāskarodayakālo 'yaṃ gatā bhagavatī niśā asau sukṛṣṇo vihagaḥ kokilas tāta kūjati", "category": "Epic, Ramayana", "book": "Ramayana", "position": "Kanda 2, Sarga 046, Verse 002"}
{"quote": "barhiṇānāṃ ca nirghoṣaḥ śrūyate nadatāṃ vane tarāma jāhnavīṃ saumya śīghragāṃ sāgaraṃgamām", "category": "Epic, Ramayana", "book": "Ramayana", "position": "Kanda 2, Sarga 046, Verse 003"}
{"quote": "vijñāya rāmasya vacaḥ saumitrir mitranandanaḥ guham āmantrya sūtaṃ ca so 'tiṣṭhad bhrātur agrataḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 004"}
{"quote": "tataḥ kalāpān saṃnahya khaḍgau baddhvā ca dhanvinau jagmatur yena tau gaṅgāṃ sītayā saha rāghavau", "category": "Epic, Ramayana", "book": "Ramayana", "position": "Kanda 2, Sarga 046, Verse 005"}
{"quote": "rāmam eva tu dharmajñam upagamya vinītavat kim ahaṃ karavāṇīti sūtaḥ prāñjalir abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 006"}
{"quote": "nivartasvety uvācainam etāvad dhi kṛtaṃ mama yānaṃ vihāya padbhyāṃ tu gamiṣyāmo mahāvanam", "category": "Epic, Ramayana", "book": "Ramayana", "position": "Kanda 2, Sarga 046, Verse 007"}
{"quote": "ātmānaṃ tv abhyanujñātam avekṣyārtaḥ sa sārathiḥ sumantraḥ puruṣavyāghram aikṣvākam idam abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 008"}
{"quote": "nātikrāntam idaṃ loke puruṣeṇeha kena cit tava sabhrātṛbhāryasya vāsaḥ prākṛtavad vane", "category": "Epic, Ramayana", "book": "Ramayana", "position": "Kanda 2, Sarga 046, Verse 009"}
{"quote": "na manye brahmacarye 'sti svadhīte vā phalodayaḥ mārdavārjavayor vāpi tvāṃ ced vyasanam āgatam", "category": "Epic, Ramayana", "book": "Ramayana", "position": "Kanda 2, Sarga 046, Verse 010"}
{"quote": "saha rāghava vaidehyā bhrātrā caiva vane vasan tvaṃ gatiṃ prāpsyase vīra trīṃl lokāṃs tu jayann iva", "category": "Epic, Ramayana", "book": "Ramayana", "position": "Kanda 2, Sarga 046, Verse 011"}
{"quote": "vayaṃ khalu hatā rāma ye tayāpy upavañcitāḥ kaikeyyā vaśam eṣyāmaḥ pāpāyā duḥkhabhāginaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 012"}
{"quote": "iti bruvann ātma samaṃ sumantraḥ sārathis tadā dṛṣṭvā dura gataṃ rāmaṃ duḥkhārto rurude ciram", "category": "Epic, Ramayana", "book": "Ramayana", "position": "Kanda 2, Sarga 046, Verse 013"}
{"quote": "tatas tu vigate bāṣpe sūtaṃ spṛṣṭodakaṃ śucim rāmas tu madhuraṃ vākyaṃ punaḥ punar uvāca tam", "category": "Epic, Ramayana", "book": "Ramayana", "position": "Kanda 2, Sarga 046, Verse 014"}
{"quote": "ikṣvākūṇāṃ tvayā tulyaṃ suhṛdaṃ nopalakṣaye yathā daśaratho rājā māṃ na śocet tathā kuru", "category": "Epic, Ramayana", "book": "Ramayana", "position": "Kanda 2, Sarga 046, Verse 015"}
{"quote": "śokopahata cetāś ca vṛddhaś ca jagatīpatiḥ kāma bhārāvasannaś ca tasmād etad bravīmi te", "category": "Epic, Ramayana", "book": "Ramayana", "position": "Kanda 2, Sarga 046, Verse 016"}
{"quote": "yad yad ājñāpayet kiṃ cit sa mahātmā mahīpatiḥ kaikeyyāḥ priyakāmārthaṃ kāryaṃ tad avikāṅkṣayā", "category": "Epic, Ramayana", "book": "Ramayana", "position": "Kanda 2, Sarga 046, Verse 017"}
{"quote": "etadarthaṃ hi rājyāni praśāsati nareśvarāḥ yad eṣāṃ sarvakṛtyeṣu mano na pratihanyate", "category": "Epic, Ramayana", "book": "Ramayana", "position": "Kanda 2, Sarga 046, Verse 018"}
{"quote": "tad yathā sa mahārājo nālīkam adhigacchati na ca tāmyati duḥkhena sumantra kuru tat tathā", "category": "Epic, Ramayana", "book": "Ramayana", "position": "Kanda 2, Sarga 046, Verse 019"}
{"quote": "adṛṣṭaduḥkhaṃ rājānaṃ vṛddham āryaṃ jitendriyam brūyās tvam abhivādyaiva mama hetor idaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 020"}
{"quote": "naivāham anuśocāmi lakṣmaṇo na ca maithilī ayodhyāyāś cyutāś ceti vane vatsyāmaheti vā", "category": "Epic, Ramayana", "book": "Ramayana", "position": "Kanda 2, Sarga 046, Verse 021"}
{"quote": "caturdaśasu varṣeṣu nivṛtteṣu punaḥ punaḥ lakṣmaṇaṃ māṃ ca sītāṃ ca drakṣyasi kṣipram āgatān", "category": "Epic, Ramayana", "book": "Ramayana", "position": "Kanda 2, Sarga 046, Verse 022"}
{"quote": "evam uktvā tu rājānaṃ mātaraṃ ca sumantra me anyāś ca devīḥ sahitāḥ kaikeyīṃ ca punaḥ punaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 023"}
{"quote": "ārogyaṃ brūhi kausalyām atha pādābhivandanam sītāyā mama cāryasya vacanāl lakṣmaṇasya ca", "category": "Epic, Ramayana", "book": "Ramayana", "position": "Kanda 2, Sarga 046, Verse 024"}
{"quote": "brūyāś ca hi mahārājaṃ bharataṃ kṣipram ānaya āgataś cāpi bharataḥ sthāpyo nṛpamate pade", "category": "Epic, Ramayana", "book": "Ramayana", "position": "Kanda 2, Sarga 046, Verse 025"}
{"quote": "bharataṃ ca pariṣvajya yauvarājye 'bhiṣicya ca asmatsaṃtāpajaṃ duḥkhaṃ na tvām abhibhaviṣyati", "category": "Epic, Ramayana", "book": "Ramayana", "position": "Kanda 2, Sarga 046, Verse 026"}
{"quote": "bharataś cāpi vaktavyo yathā rājani vartase tathā mātṛṣu vartethāḥ sarvāsv evāviśeṣataḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 027"}
{"quote": "yathā ca tava kaikeyī sumitrā cāviśeṣataḥ tathaiva devī kausalyā mama mātā viśeṣataḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 028"}
{"quote": "nivartyamāno rāmeṇa sumantraḥ śokakarśitaḥ tat sarvaṃ vacanaṃ śrutvā snehāt kākutstham abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 029"}
{"quote": "yad ahaṃ nopacāreṇa brūyāṃ snehād aviklavaḥ bhaktimān iti tat tāvad vākyaṃ tvaṃ kṣantum arhasi", "category": "Epic, Ramayana", "book": "Ramayana", "position": "Kanda 2, Sarga 046, Verse 030"}
{"quote": "kathaṃ hi tvadvihīno 'haṃ pratiyāsyāmi tāṃ purīm tava tāta viyogena putraśokākulām iva", "category": "Epic, Ramayana", "book": "Ramayana", "position": "Kanda 2, Sarga 046, Verse 031"}
{"quote": "sarāmam api tāvan me rathaṃ dṛṣṭvā tadā janaḥ vinā rāmaṃ rathaṃ dṛṣṭvā vidīryetāpi sā purī", "category": "Epic, Ramayana", "book": "Ramayana", "position": "Kanda 2, Sarga 046, Verse 032"}
{"quote": "dainyaṃ hi nagarī gacched dṛṣṭvā śūnyam imaṃ ratham sūtāvaśeṣaṃ svaṃ sainyaṃ hatavīram ivāhave", "category": "Epic, Ramayana", "book": "Ramayana", "position": "Kanda 2, Sarga 046, Verse 033"}
{"quote": "dūre 'pi nivasantaṃ tvāṃ mānasenāgrataḥ sthitam cintayantyo 'dya nūnaṃ tvāṃ nirāhārāḥ kṛtāḥ prajāḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 034"}
{"quote": "ārtanādo hi yaḥ paurair muktas tadvipravāsane rathasthaṃ māṃ niśāmyaiva kuryuḥ śataguṇaṃ tataḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 035"}
{"quote": "ahaṃ kiṃ cāpi vakṣyāmi devīṃ tava suto mayā nīto 'sau mātulakulaṃ saṃtāpaṃ mā kṛthā iti", "category": "Epic, Ramayana", "book": "Ramayana", "position": "Kanda 2, Sarga 046, Verse 036"}
{"quote": "asatyam api naivāhaṃ brūyāṃ vacanam īdṛśam katham apriyam evāhaṃ brūyāṃ satyam idaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 037"}
{"quote": "mama tāvan niyogasthās tvadbandhujanavāhinaḥ kathaṃ rathaṃ tvayā hīnaṃ pravakṣyanti hayottamāḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 038"}
{"quote": "yadi me yācamānasya tyāgam eva kariṣyasi saratho 'gniṃ pravekṣyāmi tyakta mātra iha tvayā", "category": "Epic, Ramayana", "book": "Ramayana", "position": "Kanda 2, Sarga 046, Verse 039"}
{"quote": "bhaviṣyanti vane yāni tapovighnakarāṇi te rathena pratibādhiṣye tāni sattvāni rāghava", "category": "Epic, Ramayana", "book": "Ramayana", "position": "Kanda 2, Sarga 046, Verse 040"}
{"quote": "tat kṛtena mayā prāptaṃ ratha caryā kṛtaṃ sukham āśaṃse tvatkṛtenāhaṃ vanavāsakṛtaṃ sukham", "category": "Epic, Ramayana", "book": "Ramayana", "position": "Kanda 2, Sarga 046, Verse 041"}
{"quote": "prasīdecchāmi te 'raṇye bhavituṃ pratyanantaraḥ prītyābhihitam icchāmi bhava me patyanantaraḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 042"}
{"quote": "tava śuśrūṣaṇaṃ mūrdhnā kariṣyāmi vane vasan ayodhyāṃ devalokaṃ vā sarvathā prajahāmy aham", "category": "Epic, Ramayana", "book": "Ramayana", "position": "Kanda 2, Sarga 046, Verse 043"}
{"quote": "na hi śakyā praveṣṭuṃ sā mayāyodhyā tvayā vinā rājadhānī mahendrasya yathā duṣkṛtakarmaṇā", "category": "Epic, Ramayana", "book": "Ramayana", "position": "Kanda 2, Sarga 046, Verse 044"}
{"quote": "ime cāpi hayā vīra yadi te vanavāsinaḥ paricaryāṃ kariṣyanti prāpsyanti paramāṃ gatim", "category": "Epic, Ramayana", "book": "Ramayana", "position": "Kanda 2, Sarga 046, Verse 045"}
{"quote": "vanavāse kṣayaṃ prāpte mamaiṣa hi manorathaḥ yad anena rathenaiva tvāṃ vaheyaṃ purīṃ punaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 046"}
{"quote": "caturdaśa hi varṣāṇi sahitasya tvayā vane kṣaṇabhūtāni yāsyanti śataśas tu tato 'nyathā", "category": "Epic, Ramayana", "book": "Ramayana", "position": "Kanda 2, Sarga 046, Verse 047"}
{"quote": "bhṛtyavatsala tiṣṭhantaṃ bhartṛputragate pathi bhaktaṃ bhṛtyaṃ sthitaṃ sthityāṃ tvaṃ na māṃ hātum arhasi", "category": "Epic, Ramayana", "book": "Ramayana", "position": "Kanda 2, Sarga 046, Verse 048"}
{"quote": "evaṃ bahuvidhaṃ dīnaṃ yācamānaṃ punaḥ punaḥ rāmo bhṛtyānukampī tu sumantram idam abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 049"}
{"quote": "jānāmi paramāṃ bhaktiṃ mayi te bhartṛvatsala śṛṇu cāpi yadarthaṃ tvāṃ preṣayāmi purīm itaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 050"}
{"quote": "nagarīṃ tvāṃ gataṃ dṛṣṭvā jananī me yavīyasī kaikeyī pratyayaṃ gacched iti rāmo vanaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 051"}
{"quote": "parituṣṭā hi sā devi vanavāsaṃ gate mayi rājānaṃ nātiśaṅketa mithyāvādīti dhārmikam", "category": "Epic, Ramayana", "book": "Ramayana", "position": "Kanda 2, Sarga 046, Verse 052"}
{"quote": "eṣa me prathamaḥ kalpo yad ambā me yavīyasī bharatārakṣitaṃ sphītaṃ putrarājyam avāpnuyāt", "category": "Epic, Ramayana", "book": "Ramayana", "position": "Kanda 2, Sarga 046, Verse 053"}
{"quote": "mama priyārthaṃ rājñaś ca sarathas tvaṃ purīṃ vraja saṃdiṣṭaś cāsi yān arthāṃs tāṃs tān brūyās tathātathā", "category": "Epic, Ramayana", "book": "Ramayana", "position": "Kanda 2, Sarga 046, Verse 054"}
{"quote": "ity uktvā vacanaṃ sūtaṃ sāntvayitvā punaḥ punaḥ guhaṃ vacanam aklībaṃ rāmo hetumad abravīt jaṭāḥ kṛtvā gamiṣyāmi nyagrodhakṣīram ānaya", "category": "Epic, Ramayana", "book": "Ramayana", "position": "Kanda 2, Sarga 046, Verse 055"}
{"quote": "tat kṣīraṃ rājaputrāya guhaḥ kṣipram upāharat lakṣmaṇasyātmanaś caiva rāmas tenākaroj jaṭāḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 056"}
{"quote": "tau tadā cīravasanau jaṭāmaṇḍaladhāriṇau aśobhetām ṛṣisamau bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 2, Sarga 046, Verse 057"}
{"quote": "tato vaikhānasaṃ mārgam āsthitaḥ sahalakṣmaṇaḥ vratam ādiṣṭavān rāmaḥ sahāyaṃ guham abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 058"}
{"quote": "apramatto bale kośe durge janapade tathā bhavethā guha rājyaṃ hi durārakṣatamaṃ matam", "category": "Epic, Ramayana", "book": "Ramayana", "position": "Kanda 2, Sarga 046, Verse 059"}
{"quote": "tatas taṃ samanujñāya guham ikṣvākunandanaḥ jagāma tūrṇam avyagraḥ sabhāryaḥ sahalakṣmaṇaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 060"}
{"quote": "sa tu dṛṣṭvā nadītīre nāvam ikṣvākunandanaḥ titīrṣuḥ śīghragāṃ gaṅgām idaṃ lakṣmaṇam abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 061"}
{"quote": "āroha tvaṃ nara vyāghra sthitāṃ nāvam imāṃ śanaiḥ sītāṃ cāropayānvakṣaṃ parigṛhya manasvinīm", "category": "Epic, Ramayana", "book": "Ramayana", "position": "Kanda 2, Sarga 046, Verse 062"}
{"quote": "sa bhrātuḥ śāsanaṃ śrutvā sarvam apratikūlayan āropya maithilīṃ pūrvam ārurohātmavāṃs tataḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 063"}
{"quote": "athāruroha tejasvī svayaṃ lakṣmaṇapūrvajaḥ tato niṣādādhipatir guho jñātīn acodayat", "category": "Epic, Ramayana", "book": "Ramayana", "position": "Kanda 2, Sarga 046, Verse 064"}
{"quote": "anujñāya sumantraṃ ca sabalaṃ caiva taṃ guham āsthāya nāvaṃ rāmas tu codayām āsa nāvikān", "category": "Epic, Ramayana", "book": "Ramayana", "position": "Kanda 2, Sarga 046, Verse 065"}
{"quote": "tatas taiś coditā sā nauḥ karṇadhārasamāhitā śubhasphyavegābhihatā śīghraṃ salilam atyagāt", "category": "Epic, Ramayana", "book": "Ramayana", "position": "Kanda 2, Sarga 046, Verse 066"}
{"quote": "madhyaṃ tu samanuprāpya bhāgīrathyās tv aninditā vaidehī prāñjalir bhūtvā tāṃ nadīm idam abravīt", "category": "Epic, Ramayana", "book": "Ramayana", "position": "Kanda 2, Sarga 046, Verse 067"}
{"quote": "putro daśarathasyāyaṃ mahārājasya dhīmataḥ nideśaṃ pālayatv enaṃ gaṅge tvadabhirakṣitaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 068"}
{"quote": "caturdaśa hi varṣāṇi samagrāṇy uṣya kānane bhrātrā saha mayā caiva punaḥ pratyāgamiṣyati", "category": "Epic, Ramayana", "book": "Ramayana", "position": "Kanda 2, Sarga 046, Verse 069"}
{"quote": "tatas tvāṃ devi subhage kṣemeṇa punar āgatā yakṣye pramuditā gaṅge sarvakāmasamṛddhaye", "category": "Epic, Ramayana", "book": "Ramayana", "position": "Kanda 2, Sarga 046, Verse 070"}
{"quote": "tvaṃ hi tripathagā devi brahma lokaṃ samīkṣase bhāryā codadhirājasya loke 'smin saṃpradṛśyase", "category": "Epic, Ramayana", "book": "Ramayana", "position": "Kanda 2, Sarga 046, Verse 071"}
{"quote": "sā tvāṃ devi namasyāmi praśaṃsāmi ca śobhane prāpta rājye naravyāghra śivena punar āgate", "category": "Epic, Ramayana", "book": "Ramayana", "position": "Kanda 2, Sarga 046, Verse 072"}
{"quote": "gavāṃ śatasahasrāṇi vastrāṇy annaṃ ca peśalam brāhmaṇebhyaḥ pradāsyāmi tava priyacikīrṣayā", "category": "Epic, Ramayana", "book": "Ramayana", "position": "Kanda 2, Sarga 046, Verse 073"}
{"quote": "tathā saṃbhāṣamāṇā sā sītā gaṅgām aninditā dakṣiṇā dakṣiṇaṃ tīraṃ kṣipram evābhyupāgamat", "category": "Epic, Ramayana", "book": "Ramayana", "position": "Kanda 2, Sarga 046, Verse 074"}
{"quote": "tīraṃ tu samanuprāpya nāvaṃ hitvā nararṣabhaḥ prātiṣṭhata saha bhrātrā vaidehyā ca paraṃtapaḥ", "category": "Epic, Ramayana", "book": "Ramayana", "position": "Kanda 2, Sarga 046, Verse 075"}
{"quote": "athābravīn mahābāhuḥ sumitrānandavardhanam agrato gaccha saumitre sītā tvām anugacchatu", "category": "Epic, Ramayana", "book": "Ramayana", "position": "Kanda 2, Sarga 046, Verse 076"}
{"quote": "pṛṣṭhato 'haṃ gamiṣyāmi tvāṃ ca sītāṃ ca pālayan adya duḥkhaṃ tu vaidehī vanavāsasya vetsyati", "category": "Epic, Ramayana", "book": "Ramayana", "position": "Kanda 2, Sarga 046, Verse 077"}
{"quote": "gataṃ tu gaṅgāparapāram āśu rāmaṃ sumantraḥ pratataṃ nirīkṣya adhvaprakarṣād vinivṛttadṛṣṭir mumoca bāṣpaṃ vyathitas tapasvī", "category": "Epic, Ramayana", "book": "Ramayana", "position": "Kanda 2, Sarga 046, Verse 078"}
{"quote": "tau tatra hatvā caturo mahāmṛgān varāham ṛśyaṃ pṛṣataṃ mahārurum ādāya medhyaṃ tvaritaṃ bubhukṣitau vāsāya kāle yayatur vanaspatim", "category": "Epic, Ramayana", "book": "Ramayana", "position": "Kanda 2, Sarga 046, Verse 079"}
{"quote": "sa taṃ vṛkṣaṃ samāsādya saṃdhyām anvāsya paścimām rāmo ramayatāṃ śreṣṭha iti hovāca lakṣmaṇam", "category": "Epic, Ramayana", "book": "Ramayana", "position": "Kanda 2, Sarga 047, Verse 001"}
{"quote": "adyeyaṃ prathamā rātrir yātā janapadād bahiḥ yā sumantreṇa rahitā tāṃ notkaṇṭhitum arhasi", "category": "Epic, Ramayana", "book": "Ramayana", "position": "Kanda 2, Sarga 047, Verse 002"}
{"quote": "jāgartavyam atandribhyām adya prabhṛti rātriṣu yogakṣemo hi sītāyā vartate lakṣmaṇāvayoḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 003"}
{"quote": "rātriṃ kathaṃ cid evemāṃ saumitre vartayāmahe upāvartāmahe bhūmāv āstīrya svayam ārjitaiḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 004"}
{"quote": "sa tu saṃviśya medinyāṃ mahārhaśayanocitaḥ imāḥ saumitraye rāmo vyājahāra kathāḥ śubhāḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 005"}
{"quote": "dhruvam adya mahārājo duḥkhaṃ svapiti lakṣmaṇa kṛtakāmā tu kaikeyī tuṣṭā bhavitum arhati", "category": "Epic, Ramayana", "book": "Ramayana", "position": "Kanda 2, Sarga 047, Verse 006"}
{"quote": "sā hi devī mahārājaṃ kaikeyī rājyakāraṇāt api na cyāvayet prāṇān dṛṣṭvā bharatam āgatam", "category": "Epic, Ramayana", "book": "Ramayana", "position": "Kanda 2, Sarga 047, Verse 007"}
{"quote": "anāthaś caiva vṛddhaś ca mayā caiva vinākṛtaḥ kiṃ kariṣyati kāmātmā kaikeyyā vaśam āgataḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 008"}
{"quote": "idaṃ vyasanam ālokya rājñaś ca mativibhramam kāma evārdhadharmābhyāṃ garīyān iti me matiḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 009"}
{"quote": "ko hy avidvān api pumān pramadāyāḥ kṛte tyajet chandānuvartinaṃ putraṃ tāto mām iva lakṣmaṇa", "category": "Epic, Ramayana", "book": "Ramayana", "position": "Kanda 2, Sarga 047, Verse 010"}
{"quote": "sukhī bata sabhāryaś ca bharataḥ kekayīsutaḥ muditān kosalān eko yo bhokṣyaty adhirājavat", "category": "Epic, Ramayana", "book": "Ramayana", "position": "Kanda 2, Sarga 047, Verse 011"}
{"quote": "sa hi sarvasya rājyasya mukham ekaṃ bhaviṣyati tāte ca vayasātīte mayi cāraṇyam āśrite", "category": "Epic, Ramayana", "book": "Ramayana", "position": "Kanda 2, Sarga 047, Verse 012"}
{"quote": "arthadharmau parityajya yaḥ kāmam anuvartate evam āpadyate kṣipraṃ rājā daśaratho yathā", "category": "Epic, Ramayana", "book": "Ramayana", "position": "Kanda 2, Sarga 047, Verse 013"}
{"quote": "manye daśarathāntāya mama pravrājanāya ca kaikeyī saumya saṃprāptā rājyāya bharatasya ca", "category": "Epic, Ramayana", "book": "Ramayana", "position": "Kanda 2, Sarga 047, Verse 014"}
{"quote": "apīdānīṃ na kaikeyī saubhāgyamadamohitā kausalyāṃ ca sumitrāṃ ca saṃprabādheta matkṛte", "category": "Epic, Ramayana", "book": "Ramayana", "position": "Kanda 2, Sarga 047, Verse 015"}
{"quote": "mā sma matkāraṇād devī sumitrā duḥkham āvaset ayodhyām ita eva tvaṃ kāle praviśa lakṣmaṇa", "category": "Epic, Ramayana", "book": "Ramayana", "position": "Kanda 2, Sarga 047, Verse 016"}
{"quote": "aham eko gamiṣyāmi sītayā saha daṇḍakān anāthāyā hi nāthas tvaṃ kausalyāyā bhaviṣyasi", "category": "Epic, Ramayana", "book": "Ramayana", "position": "Kanda 2, Sarga 047, Verse 017"}
{"quote": "kṣudrakarmā hi kaikeyī dveṣād anyāyyam ācaret paridadyā hi dharmajñe bharate mama mātaram", "category": "Epic, Ramayana", "book": "Ramayana", "position": "Kanda 2, Sarga 047, Verse 018"}
{"quote": "nūnaṃ jātyantare kasmiṃ striyaḥ putrair viyojitāḥ jananyā mama saumitre tad apy etad upasthitam", "category": "Epic, Ramayana", "book": "Ramayana", "position": "Kanda 2, Sarga 047, Verse 019"}
{"quote": "mayā hi cirapuṣṭena duḥkhasaṃvardhitena ca viprāyujyata kausalyā phalakāle dhig astu mām", "category": "Epic, Ramayana", "book": "Ramayana", "position": "Kanda 2, Sarga 047, Verse 020"}
{"quote": "mā sma sīmantinī kā cij janayet putram īdṛśam saumitre yo 'ham ambāyā dadmi śokam anantakam", "category": "Epic, Ramayana", "book": "Ramayana", "position": "Kanda 2, Sarga 047, Verse 021"}
{"quote": "manye prītiviśiṣṭā sā matto lakṣmaṇasārikā yasyās tac chrūyate vākyaṃ śuka pādam arer daśa", "category": "Epic, Ramayana", "book": "Ramayana", "position": "Kanda 2, Sarga 047, Verse 022"}
{"quote": "śocantyāś cālpabhāgyāyā na kiṃ cid upakurvatā purtreṇa kim aputrāyā mayā kāryam ariṃdama", "category": "Epic, Ramayana", "book": "Ramayana", "position": "Kanda 2, Sarga 047, Verse 023"}
{"quote": "alpabhāgyā hi me mātā kausalyā rahitā mayā śete paramaduḥkhārtā patitā śokasāgare", "category": "Epic, Ramayana", "book": "Ramayana", "position": "Kanda 2, Sarga 047, Verse 024"}
{"quote": "eko hy aham ayodhyāṃ ca pṛthivīṃ cāpi lakṣmaṇa tareyam iṣubhiḥ kruddho nanu vīryam akāraṇam", "category": "Epic, Ramayana", "book": "Ramayana", "position": "Kanda 2, Sarga 047, Verse 025"}
{"quote": "adharmabhaya bhītaś ca paralokasya cānagha tena lakṣmaṇa nādyāham ātmānam abhiṣecaye", "category": "Epic, Ramayana", "book": "Ramayana", "position": "Kanda 2, Sarga 047, Verse 026"}
{"quote": "etad anyac ca karuṇaṃ vilapya vijane bahu aśrupūrṇamukho rāmo niśi tūṣṇīm upāviśat", "category": "Epic, Ramayana", "book": "Ramayana", "position": "Kanda 2, Sarga 047, Verse 027"}
{"quote": "vilapyoparataṃ rāmaṃ gatārciṣam ivānalam samudram iva nirvegam āśvāsayata lakṣmaṇaḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 028"}
{"quote": "dhruvam adya purī rāma ayodhyā yudhināṃ vara niṣprabhā tvayi niṣkrānte gatacandreva śarvarī", "category": "Epic, Ramayana", "book": "Ramayana", "position": "Kanda 2, Sarga 047, Verse 029"}
{"quote": "naitad aupayikaṃ rāma yad idaṃ paritapyase viṣādayasi sītāṃ ca māṃ caiva puruṣarṣabha", "category": "Epic, Ramayana", "book": "Ramayana", "position": "Kanda 2, Sarga 047, Verse 030"}
{"quote": "na ca sītā tvayā hīnā na cāham api rāghava muhūrtam api jīvāvo jalān matsyāv ivoddhṛtau", "category": "Epic, Ramayana", "book": "Ramayana", "position": "Kanda 2, Sarga 047, Verse 031"}
{"quote": "na hi tātaṃ na śatrughnaṃ na sumitrāṃ paraṃtapa draṣṭum iccheyam adyāhaṃ svargaṃ vāpi tvayā vinā", "category": "Epic, Ramayana", "book": "Ramayana", "position": "Kanda 2, Sarga 047, Verse 032"}
{"quote": "sa lakṣmaṇasyottama puṣkalaṃ vaco niśamya caivaṃ vanavāsam ādarāt samāḥ samastā vidadhe paraṃtapaḥ prapadya dharmaṃ sucirāya rāghavaḥ", "category": "Epic, Ramayana", "book": "Ramayana", "position": "Kanda 2, Sarga 047, Verse 033"}
{"quote": "te tu tasmin mahāvṛkṣa uṣitvā rajanīṃ śivām vimale 'bhyudite sūrye tasmād deśāt pratasthire", "category": "Epic, Ramayana", "book": "Ramayana", "position": "Kanda 2, Sarga 048, Verse 001"}
{"quote": "yatra bhāgīrathī gaṅgā yamunām abhivartate jagmus taṃ deśam uddiśya vigāhya sumahad vanam", "category": "Epic, Ramayana", "book": "Ramayana", "position": "Kanda 2, Sarga 048, Verse 002"}
{"quote": "te bhūmim āgān vividhān deśāṃś cāpi manoramān adṛṣṭapūrvān paśyantas tatra tatra yaśasvinaḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 003"}
{"quote": "yathākṣemeṇa gacchan sa paśyaṃś ca vividhān drumān nivṛttamātre divase rāmaḥ saumitrim abravīt", "category": "Epic, Ramayana", "book": "Ramayana", "position": "Kanda 2, Sarga 048, Verse 004"}
{"quote": "prayāgam abhitaḥ paśya saumitre dhūmam unnatam agner bhagavataḥ ketuṃ manye saṃnihito muniḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 005"}
{"quote": "nūnaṃ prāptāḥ sma saṃbhedaṃ gaṅgāyamunayor vayam tathā hi śrūyate śambdo vāriṇā vārighaṭṭitaḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 006"}
{"quote": "dārūṇi paribhinnāni vanajair upajīvibhiḥ bharadvājāśrame caite dṛśyante vividhā drumāḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 007"}
{"quote": "dhanvinau tau sukhaṃ gatvā lambamāne divākare gaṅgāyamunayoḥ saṃdhau prāpatur nilayaṃ muneḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 008"}
{"quote": "rāmas tv āśramam āsādya trāsayan mṛgapakṣiṇaḥ gatvā muhūrtam adhvānaṃ bharadvājam upāgamat", "category": "Epic, Ramayana", "book": "Ramayana", "position": "Kanda 2, Sarga 048, Verse 009"}
{"quote": "tatas tv āśramam āsādya muner darśanakāṅkṣiṇau sītayānugatau vīrau dūrād evāvatasthatuḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 010"}
{"quote": "hutāgnihotraṃ dṛṣṭvaiva mahābhāgaṃ kṛtāñjaliḥ rāmaḥ saumitriṇā sārdhaṃ sītayā cābhyavādayat", "category": "Epic, Ramayana", "book": "Ramayana", "position": "Kanda 2, Sarga 048, Verse 011"}
{"quote": "nyavedayata cātmānaṃ tasmai lakṣmaṇapūrvajaḥ putrau daśarathasyāvāṃ bhagavan rāmalakṣmaṇau", "category": "Epic, Ramayana", "book": "Ramayana", "position": "Kanda 2, Sarga 048, Verse 012"}
{"quote": "bhāryā mameyaṃ vaidehī kalyāṇī janakātmajā māṃ cānuyātā vijanaṃ tapovanam aninditā", "category": "Epic, Ramayana", "book": "Ramayana", "position": "Kanda 2, Sarga 048, Verse 013"}
{"quote": "pitrā pravrājyamānaṃ māṃ saumitrir anujaḥ priyaḥ ayam anvagamad bhrātā vanam eva dṛḍhavrataḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 014"}
{"quote": "pitrā niyuktā bhagavan praveṣyāmas tapovanam dharmam evācariṣyāmas tatra mūlaphalāśanāḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 015"}
{"quote": "tasya tad vacanaṃ śrutvā rājaputrasya dhīmataḥ upānayata dharmātmā gām arghyam udakaṃ tataḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 016"}
{"quote": "mṛgapakṣibhir āsīno munibhiś ca samantataḥ rāmam āgatam abhyarcya svāgatenāha taṃ muniḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 017"}
{"quote": "pratigṛhya ca tām arcām upaviṣṭaṃ sarāghavam bharadvājo 'bravīd vākyaṃ dharmayuktam idaṃ tadā", "category": "Epic, Ramayana", "book": "Ramayana", "position": "Kanda 2, Sarga 048, Verse 018"}
{"quote": "cirasya khalu kākutstha paśyāmi tvām ihāgatam śrutaṃ tava mayā cedaṃ vivāsanam akāraṇam", "category": "Epic, Ramayana", "book": "Ramayana", "position": "Kanda 2, Sarga 048, Verse 019"}
{"quote": "avakāśo vivikto 'yaṃ mahānadyoḥ samāgame puṇyaś ca ramaṇīyaś ca vasatv iha bhagān sukham", "category": "Epic, Ramayana", "book": "Ramayana", "position": "Kanda 2, Sarga 048, Verse 020"}
{"quote": "evam uktas tu vacanaṃ bharadvājena rāghavaḥ pratyuvāca śubhaṃ vākyaṃ rāmaḥ sarvahite rataḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 021"}
{"quote": "bhagavann ita āsannaḥ paurajānapado janaḥ āgamiṣyati vaidehīṃ māṃ cāpi prekṣako janaḥ anena kāraṇenāham iha vāsaṃ na rocaye", "category": "Epic, Ramayana", "book": "Ramayana", "position": "Kanda 2, Sarga 048, Verse 022"}
{"quote": "ekānte paśya bhagavann āśramasthānam uttamam ramate yatra vaidehī sukhārhā janakātmajā", "category": "Epic, Ramayana", "book": "Ramayana", "position": "Kanda 2, Sarga 048, Verse 023"}
{"quote": "etac chrutvā śubhaṃ vākyaṃ bharadvājo mahāmuniḥ rāghavasya tato vākyam artha grāhakam abravīt", "category": "Epic, Ramayana", "book": "Ramayana", "position": "Kanda 2, Sarga 048, Verse 024"}
{"quote": "daśakrośa itas tāta girir yasmin nivatsyasi maharṣisevitaḥ puṇyaḥ sarvataḥ sukha darśanaḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 025"}
{"quote": "golāṅgūlānucarito vānararkṣaniṣevitaḥ citrakūṭa iti khyāto gandhamādanasaṃnibhaḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 026"}
{"quote": "yāvatā citra kūṭasya naraḥ śṛṅgāṇy avekṣate kalyāṇāni samādhatte na pāpe kurute manaḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 027"}
{"quote": "ṛṣayas tatra bahavo vihṛtya śaradāṃ śatam tapasā divam ārūḍhāḥ kapālaśirasā saha", "category": "Epic, Ramayana", "book": "Ramayana", "position": "Kanda 2, Sarga 048, Verse 028"}
{"quote": "praviviktam ahaṃ manye taṃ vāsaṃ bhavataḥ sukham iha vā vanavāsāya vasa rāma mayā saha", "category": "Epic, Ramayana", "book": "Ramayana", "position": "Kanda 2, Sarga 048, Verse 029"}
{"quote": "sa rāmaṃ sarvakāmais taṃ bharadvājaḥ priyātithim sabhāryaṃ saha ca bhrātrā pratijagrāha dharmavit", "category": "Epic, Ramayana", "book": "Ramayana", "position": "Kanda 2, Sarga 048, Verse 030"}
{"quote": "tasya prayāge rāmasya taṃ maharṣim upeyuṣaḥ prapannā rajanī puṇyā citrāḥ kathayataḥ kathāḥ", "category": "Epic, Ramayana", "book": "Ramayana", "position": "Kanda 2, Sarga 048, Verse 031"}
{"quote": "prabhātāyāṃ rajanyāṃ tu bharadvājam upāgamat uvāca naraśārdūlo muniṃ jvalitatejasaṃ", "category": "Epic, Ramayana", "book": "Ramayana", "position": "Kanda 2, Sarga 048, Verse 032"}
{"quote": "śarvarīṃ bhavanann adya satyaśīla tavāśrame uṣitāḥ smeha vasatim anujānātu no bhavān", "category": "Epic, Ramayana", "book": "Ramayana", "position": "Kanda 2, Sarga 048, Verse 033"}
{"quote": "rātryāṃ tu tasyāṃ vyuṣṭāyāṃ bharadvājo 'bravīd idam madhumūlaphalopetaṃ citrakūṭaṃ vrajeti ha", "category": "Epic, Ramayana", "book": "Ramayana", "position": "Kanda 2, Sarga 048, Verse 034"}
{"quote": "tatra kuñjarayūthāni mṛgayūthāni cābhitaḥ vicaranti vanānteṣu tāni drakṣyasi rāghava", "category": "Epic, Ramayana", "book": "Ramayana", "position": "Kanda 2, Sarga 048, Verse 035"}
{"quote": "prahṛṣṭakoyaṣṭikakokilasvanair vināditaṃ taṃ vasudhādharaṃ śivam mṛgaiś ca mattair bahubhiś ca kuñjaraiḥ suramyam āsādya samāvasāśramam", "category": "Epic, Ramayana", "book": "Ramayana", "position": "Kanda 2, Sarga 048, Verse 036"}
{"quote": "uṣitvā rajanīṃ tatra rājaputrāv ariṃdamau maharṣim abhivādyātha jagmatus taṃ giriṃ prati", "category": "Epic, Ramayana", "book": "Ramayana", "position": "Kanda 2, Sarga 049, Verse 001"}
{"quote": "prasthitāṃś caiva tān prekṣya pitā putrān ivānvagāt tataḥ pracakrame vaktuṃ vacanaṃ sa mahāmuniḥ", "category": "Epic, Ramayana", "book": "Ramayana", "position": "Kanda 2, Sarga 049, Verse 002"}
{"quote": "athāsādya tu kālindīṃ śīghrasrotasamāpagām tatra yūyaṃ plavaṃ kṛtvā taratāṃśumatīṃ nadīm", "category": "Epic, Ramayana", "book": "Ramayana", "position": "Kanda 2, Sarga 049, Verse 003"}
{"quote": "tato nyagrodham āsādya mahāntaṃ haritacchadam vivṛddhaṃ bahubhir vṛkṣaiḥ śyāmaṃ siddhopasevitam", "category": "Epic, Ramayana", "book": "Ramayana", "position": "Kanda 2, Sarga 049, Verse 004"}
{"quote": "krośamātraṃ tato gatvā nīlaṃ drakṣyatha kānanam palāśabadarīmiśraṃ rāma vaṃśaiś ca yāmunaiḥ", "category": "Epic, Ramayana", "book": "Ramayana", "position": "Kanda 2, Sarga 049, Verse 005"}
{"quote": "sa panthāś citrakūṭasya gataḥ subahuśo mayā ramyo mārdavayuktaś ca vanadāvair vivarjitaḥ iti panthānam āvedya maharṣiḥ sa nyavartata", "category": "Epic, Ramayana", "book": "Ramayana", "position": "Kanda 2, Sarga 049, Verse 006"}
{"quote": "upāvṛtte munau tasmin rāmo lakṣmaṇam abravīt kṛtapuṇyāḥ sma saumitre munir yan no 'nukampate", "category": "Epic, Ramayana", "book": "Ramayana", "position": "Kanda 2, Sarga 049, Verse 007"}
{"quote": "iti tau puruṣavyāghrau mantrayitvā manasvinau sītām evāgrataḥ kṛtvā kālindīṃ jagmatur nadīm", "category": "Epic, Ramayana", "book": "Ramayana", "position": "Kanda 2, Sarga 049, Verse 008"}
{"quote": "tau kāṣṭhasaṃghāṭam atho cakratuḥ sumahāplavam cakāra lakṣmaṇaś chittvā sītāyāḥ sukhamānasaṃ", "category": "Epic, Ramayana", "book": "Ramayana", "position": "Kanda 2, Sarga 049, Verse 009"}
{"quote": "tatra śriyam ivācintyāṃ rāmo dāśarathiḥ priyām īṣatsaṃlajjamānāṃ tām adhyāropayata plavam", "category": "Epic, Ramayana", "book": "Ramayana", "position": "Kanda 2, Sarga 049, Verse 010"}
{"quote": "tataḥ plavenāṃśumatīṃ śīghragām ūrmimālinīm tīrajair bahubhir vṛkṣaiḥ saṃterur yamunāṃ nadīm", "category": "Epic, Ramayana", "book": "Ramayana", "position": "Kanda 2, Sarga 049, Verse 011"}
{"quote": "te tīrṇāḥ plavam utsṛjya prasthāya yamunāvanāt śyāmaṃ nyagrodham āseduḥ śītalaṃ haritacchadam", "category": "Epic, Ramayana", "book": "Ramayana", "position": "Kanda 2, Sarga 049, Verse 012"}
{"quote": "kausalyāṃ caiva paśyeyaṃ sumitrāṃ ca yaśasvinīm iti sītāñjaliṃ kṛtvā paryagachad vanaspatim", "category": "Epic, Ramayana", "book": "Ramayana", "position": "Kanda 2, Sarga 049, Verse 013"}
{"quote": "krośamātraṃ tato gatvā bhrātarau rāmalakṣmaṇau bahūn medhyān mṛgān hatvā ceratur yamunāvane", "category": "Epic, Ramayana", "book": "Ramayana", "position": "Kanda 2, Sarga 049, Verse 014"}
{"quote": "vihṛtya te barhiṇapūganādite śubhe vane vāraṇavānarāyute samaṃ nadīvapram upetya saṃmataṃ nivāsam ājagmur adīnadarśanaḥ", "category": "Epic, Ramayana", "book": "Ramayana", "position": "Kanda 2, Sarga 049, Verse 015"}
{"quote": "atha rātryāṃ vyatītāyām avasuptam anantaram prabodhayām āsa śanair lakṣmaṇaṃ raghunandanaḥ", "category": "Epic, Ramayana", "book": "Ramayana", "position": "Kanda 2, Sarga 050, Verse 001"}
{"quote": "saumitre śṛṇu vanyānāṃ valgu vyāharatāṃ svanam saṃpratiṣṭhāmahe kālaḥ prasthānasya paraṃtapa", "category": "Epic, Ramayana", "book": "Ramayana", "position": "Kanda 2, Sarga 050, Verse 002"}
{"quote": "sa suptaḥ samaye bhrātrā lakṣmaṇaḥ pratibodhitaḥ jahau nidrāṃ ca tandrīṃ ca prasaktaṃ ca pathi śramam", "category": "Epic, Ramayana", "book": "Ramayana", "position": "Kanda 2, Sarga 050, Verse 003"}
{"quote": "tata utthāya te sarve spṛṣṭvā nadyāḥ śivaṃ jalam panthānam ṛṣiṇoddiṣṭaṃ citrakūṭasya taṃ yayuḥ", "category": "Epic, Ramayana", "book": "Ramayana", "position": "Kanda 2, Sarga 050, Verse 004"}
{"quote": "tataḥ saṃprasthitaḥ kāle rāmaḥ saumitriṇā saha sītāṃ kamalapatrākṣīm idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 050, Verse 005"}
{"quote": "ādīptān iva vaidehi sarvataḥ puṣpitān nagān svaiḥ puṣpaiḥ kiṃśukān paśya mālinaḥ śiśirātyaye", "category": "Epic, Ramayana", "book": "Ramayana", "position": "Kanda 2, Sarga 050, Verse 006"}
{"quote": "paśya bhallātakān phullān narair anupasevitān phalapatrair avanatān nūnaṃ śakṣyāmi jīvitum", "category": "Epic, Ramayana", "book": "Ramayana", "position": "Kanda 2, Sarga 050, Verse 007"}
{"quote": "paśya droṇapramāṇāni lambamānāni lakṣmaṇa madhūni madhukārībhiḥ saṃbhṛtāni nage nage", "category": "Epic, Ramayana", "book": "Ramayana", "position": "Kanda 2, Sarga 050, Verse 008"}
{"quote": "eṣa krośati natyūhas taṃ śikhī pratikūjati ramaṇīye vanoddeśe puṣpasaṃstarasaṃkaṭe", "category": "Epic, Ramayana", "book": "Ramayana", "position": "Kanda 2, Sarga 050, Verse 009"}
{"quote": "mātaṃgayūthānusṛtaṃ pakṣisaṃghānunāditam citrakūṭam imaṃ paśya pravṛddhaśikharaṃ girim", "category": "Epic, Ramayana", "book": "Ramayana", "position": "Kanda 2, Sarga 050, Verse 010"}
{"quote": "tatas tau pādacāreṇa gacchantau saha sītayā ramyam āsedatuḥ śailaṃ citrakūṭaṃ manoramam", "category": "Epic, Ramayana", "book": "Ramayana", "position": "Kanda 2, Sarga 050, Verse 011"}
{"quote": "taṃ tu parvatam āsādya nānāpakṣigaṇāyutam ayaṃ vāso bhavet tāvad atra saumya ramemahi", "category": "Epic, Ramayana", "book": "Ramayana", "position": "Kanda 2, Sarga 050, Verse 012"}
{"quote": "lakṣmaṇānaya dārūṇi dṛḍhāni ca varāṇi ca kuruṣvāvasathaṃ saumya vāse me 'bhirataṃ manaḥ", "category": "Epic, Ramayana", "book": "Ramayana", "position": "Kanda 2, Sarga 050, Verse 013"}
{"quote": "tasya tad vacanaṃ śrutvā saumitrir vividhān drumān ājahāra tataś cakre parṇa śālām ariṃ dama", "category": "Epic, Ramayana", "book": "Ramayana", "position": "Kanda 2, Sarga 050, Verse 014"}
{"quote": "śuśrūṣamāṇam ekāgram idaṃ vacanam abravīt aiṇeyaṃ māṃsam āhṛtya śālāṃ yakṣyāmahe vayam", "category": "Epic, Ramayana", "book": "Ramayana", "position": "Kanda 2, Sarga 050, Verse 015"}
{"quote": "sa lakṣmaṇaḥ kṛṣṇamṛgaṃ hatvā medhyaṃ patāpavān atha cikṣepa saumitriḥ samiddhe jātavedasi", "category": "Epic, Ramayana", "book": "Ramayana", "position": "Kanda 2, Sarga 050, Verse 016"}
{"quote": "taṃ tu pakvaṃ samājñāya niṣṭaptaṃ chinnaśoṇitam lakṣmaṇaḥ puruṣavyāghram atha rāghavam abravīt", "category": "Epic, Ramayana", "book": "Ramayana", "position": "Kanda 2, Sarga 050, Verse 017"}
{"quote": "ayaṃ kṛṣṇaḥ samāptāṅgaḥ śṛtaḥ kṛṣṇa mṛgo yathā devatā devasaṃkāśa yajasva kuśalo hy asi", "category": "Epic, Ramayana", "book": "Ramayana", "position": "Kanda 2, Sarga 050, Verse 018"}
{"quote": "rāmaḥ snātvā tu niyato guṇavāñ japyakovidaḥ pāpasaṃśamanaṃ rāmaś cakāra balim uttamam", "category": "Epic, Ramayana", "book": "Ramayana", "position": "Kanda 2, Sarga 050, Verse 019"}
{"quote": "tāṃ vṛkṣaparṇac chadanāṃ manojñāṃ yathāpradeśaṃ sukṛtāṃ nivātām vāsāya sarve viviśuḥ sametāḥ sabhāṃ yathā deva gaṇāḥ sudharmām", "category": "Epic, Ramayana", "book": "Ramayana", "position": "Kanda 2, Sarga 050, Verse 020"}
{"quote": "anekanānāmṛgapakṣisaṃkule vicitrapuṣpastabalair drumair yute vanottame vyālamṛgānunādite tathā vijahruḥ susukhaṃ jitendriyāḥ", "category": "Epic, Ramayana", "book": "Ramayana", "position": "Kanda 2, Sarga 050, Verse 021"}
{"quote": "suramyam āsādya tu citrakūṭaṃ nadīṃ ca tāṃ mālyavatīṃ sutīrthām nananda hṛṣṭo mṛgapakṣijuṣṭāṃ jahau ca duḥkhaṃ puravipravāsāt", "category": "Epic, Ramayana", "book": "Ramayana", "position": "Kanda 2, Sarga 050, Verse 022"}
{"quote": "kathayitvā suduḥkhārtaḥ sumantreṇa ciraṃ saha rāme dakṣiṇa kūlasthe jagāma svagṛhaṃ guhaḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 001"}
{"quote": "anujñātaḥ sumantro 'tha yojayitvā hayottamān ayodhyām eva nagarīṃ prayayau gāḍhadurmanāḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 002"}
{"quote": "sa vanāni sugandhīni saritaś ca sarāṃsi ca paśyann atiyayau śīghraṃ grāmāṇi nagarāṇi ca", "category": "Epic, Ramayana", "book": "Ramayana", "position": "Kanda 2, Sarga 051, Verse 003"}
{"quote": "tataḥ sāyāhnasamaye tṛtīye 'hani sārathiḥ ayodhyāṃ samanuprāpya nirānandāṃ dadarśa ha", "category": "Epic, Ramayana", "book": "Ramayana", "position": "Kanda 2, Sarga 051, Verse 004"}
{"quote": "sa śūnyām iva niḥśabdāṃ dṛṣṭvā paramadurmanāḥ sumantraś cintayām āsa śokavegasamāhataḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 005"}
{"quote": "kaccin na sagajā sāśvā sajanā sajanādhipā rāmasaṃtāpaduḥkhena dagdhā śokāgninā purī iti cintāparaḥ sūtas tvaritaḥ praviveśa ha", "category": "Epic, Ramayana", "book": "Ramayana", "position": "Kanda 2, Sarga 051, Verse 006"}
{"quote": "sumantram abhiyāntaṃ taṃ śataśo 'tha sahasraśaḥ kva rāma iti pṛcchantaḥ sūtam abhyadravan narāḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 007"}
{"quote": "teṣāṃ śaśaṃsa gaṅgāyām aham āpṛcchya rāghavam anujñāto nivṛtto 'smi dhārmikeṇa mahātmanā", "category": "Epic, Ramayana", "book": "Ramayana", "position": "Kanda 2, Sarga 051, Verse 008"}
{"quote": "te tīrṇā iti vijñāya bāṣpapūrṇamukhā janāḥ aho dhig iti niḥśvasya hā rāmeti ca cukruśuḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 009"}
{"quote": "śuśrāva ca vacas teṣāṃ vṛndaṃ vṛndaṃ ca tiṣṭhatām hatāḥ sma khalu ye neha paśyāma iti rāghavam", "category": "Epic, Ramayana", "book": "Ramayana", "position": "Kanda 2, Sarga 051, Verse 010"}
{"quote": "dānayajñavivāheṣu samājeṣu mahatsu ca na drakṣyāmaḥ punar jātu dhārmikaṃ rāmam antarā", "category": "Epic, Ramayana", "book": "Ramayana", "position": "Kanda 2, Sarga 051, Verse 011"}
{"quote": "kiṃ samarthaṃ janasyāsya kiṃ priyaṃ kiṃ sukhāvaham iti rāmeṇa nagaraṃ pitṛvat paripālitam", "category": "Epic, Ramayana", "book": "Ramayana", "position": "Kanda 2, Sarga 051, Verse 012"}
{"quote": "vātāyanagatānāṃ ca strīṇām anvantarāpaṇam rāmaśokābhitaptānāṃ śuśrāva paridevanam", "category": "Epic, Ramayana", "book": "Ramayana", "position": "Kanda 2, Sarga 051, Verse 013"}
{"quote": "sa rājamārgamadhyena sumantraḥ pihitānanaḥ yatra rājā daśarathas tad evopayayau gṛham", "category": "Epic, Ramayana", "book": "Ramayana", "position": "Kanda 2, Sarga 051, Verse 014"}
{"quote": "so 'vatīrya rathāc chīghraṃ rājaveśma praviśya ca kakṣyāḥ saptābhicakrāma mahājanasamākulāḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 015"}
{"quote": "tato daśarathastrīṇāṃ prāsādebhyas tatas tataḥ rāmaśokābhitaptānāṃ mandaṃ śuśrāva jalpitam", "category": "Epic, Ramayana", "book": "Ramayana", "position": "Kanda 2, Sarga 051, Verse 016"}
{"quote": "saha rāmeṇa niryāto vinā rāmam ihāgataḥ sūtaḥ kiṃ nāma kausalyāṃ śocantīṃ prativakṣyati", "category": "Epic, Ramayana", "book": "Ramayana", "position": "Kanda 2, Sarga 051, Verse 017"}
{"quote": "yathā ca manye durjīvam evaṃ na sukaraṃ dhruvam ācchidya putre niryāte kausalyā yatra jīvati", "category": "Epic, Ramayana", "book": "Ramayana", "position": "Kanda 2, Sarga 051, Verse 018"}
{"quote": "satya rūpaṃ tu tadvākyaṃ rājñaḥ strīṇāṃ niśāmayan pradīptam iva śokena viveśa sahasā gṛham", "category": "Epic, Ramayana", "book": "Ramayana", "position": "Kanda 2, Sarga 051, Verse 019"}
{"quote": "sa praviśyāṣṭamīṃ kakṣyāṃ rājānaṃ dīnam ātulam putraśokaparidyūnam apaśyat pāṇḍare gṛhe", "category": "Epic, Ramayana", "book": "Ramayana", "position": "Kanda 2, Sarga 051, Verse 020"}
{"quote": "abhigamya tam āsīnaṃ narendram abhivādya ca sumantro rāmavacanaṃ yathoktaṃ pratyavedayat", "category": "Epic, Ramayana", "book": "Ramayana", "position": "Kanda 2, Sarga 051, Verse 021"}
{"quote": "sa tūṣṇīm eva tac chrutvā rājā vibhrānta cetanaḥ mūrchito nyapatad bhūmau rāmaśokābhipīḍitaḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 022"}
{"quote": "tato 'ntaḥpuram āviddhaṃ mūrchite pṛthivīpatau uddhṛtya bāhū cukrośa nṛpatau patite kṣitau", "category": "Epic, Ramayana", "book": "Ramayana", "position": "Kanda 2, Sarga 051, Verse 023"}
{"quote": "sumitrayā tu sahitā kausalyā patitaṃ patim utthāpayām āsa tadā vacanaṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 051, Verse 024"}
{"quote": "imaṃ tasya mahābhāga dūtaṃ duṣkarakāriṇaḥ vanavāsād anuprāptaṃ kasmān na pratibhāṣase", "category": "Epic, Ramayana", "book": "Ramayana", "position": "Kanda 2, Sarga 051, Verse 025"}
{"quote": "adyemam anayaṃ kṛtvā vyapatrapasi rāghava uttiṣṭha sukṛtaṃ te 'stu śoke na syāt sahāyatā", "category": "Epic, Ramayana", "book": "Ramayana", "position": "Kanda 2, Sarga 051, Verse 026"}
{"quote": "deva yasyā bhayād rāmaṃ nānupṛcchasi sārathim neha tiṣṭhati kaikeyī viśrabdhaṃ pratibhāṣyatām", "category": "Epic, Ramayana", "book": "Ramayana", "position": "Kanda 2, Sarga 051, Verse 027"}
{"quote": "sā tathoktvā mahārājaṃ kausalyā śokalālasā dharaṇyāṃ nipapātāśu bāṣpaviplutabhāṣiṇī", "category": "Epic, Ramayana", "book": "Ramayana", "position": "Kanda 2, Sarga 051, Verse 028"}
{"quote": "evaṃ vilapatīṃ dṛṣṭvā kausalyāṃ patitāṃ bhuvi patiṃ cāvekṣya tāḥ sarvāḥ sasvaraṃ ruruduḥ striyaḥ", "category": "Epic, Ramayana", "book": "Ramayana", "position": "Kanda 2, Sarga 051, Verse 029"}
{"quote": "tatas tam antaḥpuranādam utthitaṃ samīkṣya vṛddhās taruṇāś ca mānavāḥ striyaś ca sarvā ruruduḥ samantataḥ puraṃ tadāsīt punar eva saṃkulam", "category": "Epic, Ramayana", "book": "Ramayana", "position": "Kanda 2, Sarga 051, Verse 030"}
{"quote": "pratyāśvasto yadā rājā mohāt pratyāgataḥ punaḥ athājuhāva taṃ sūtaṃ rāmavṛttāntakāraṇāt", "category": "Epic, Ramayana", "book": "Ramayana", "position": "Kanda 2, Sarga 052, Verse 001"}
{"quote": "vṛddhaṃ paramasaṃtaptaṃ navagraham iva dvipam viniḥśvasantaṃ dhyāyantam asvastham iva kuñjaram", "category": "Epic, Ramayana", "book": "Ramayana", "position": "Kanda 2, Sarga 052, Verse 002"}
{"quote": "rājā tu rajasā sūtaṃ dhvastāṅgaṃ samupasthitam aśrupūrṇamukhaṃ dīnam uvāca paramārtavat", "category": "Epic, Ramayana", "book": "Ramayana", "position": "Kanda 2, Sarga 052, Verse 003"}
{"quote": "kva nu vatsyati dharmātmā vṛkṣamūlam upāśritaḥ so 'tyantasukhitaḥ sūta kim aśiṣyati rāghavaḥ bhūmipālātmajo bhūmau śete katham anāthavat", "category": "Epic, Ramayana", "book": "Ramayana", "position": "Kanda 2, Sarga 052, Verse 004"}
{"quote": "yaṃ yāntam anuyānti sma padāti rathakuñjarāḥ sa vatsyati kathaṃ rāmo vijanaṃ vanam āśritaḥ", "category": "Epic, Ramayana", "book": "Ramayana", "position": "Kanda 2, Sarga 052, Verse 005"}
{"quote": "vyālair mṛgair ācaritaṃ kṛṣṇasarpaniṣevitam kathaṃ kumārau vaidehyā sārdhaṃ vanam upasthitau", "category": "Epic, Ramayana", "book": "Ramayana", "position": "Kanda 2, Sarga 052, Verse 006"}
{"quote": "sukumāryā tapasvinyā sumantra saha sītayā rājaputrau kathaṃ pādair avaruhya rathād gatau", "category": "Epic, Ramayana", "book": "Ramayana", "position": "Kanda 2, Sarga 052, Verse 007"}
{"quote": "siddhārthaḥ khalu sūta tvaṃ yena dṛṣṭau mamātmajau vanāntaṃ praviśantau tāv aśvināv iva mandaram", "category": "Epic, Ramayana", "book": "Ramayana", "position": "Kanda 2, Sarga 052, Verse 008"}
{"quote": "kim uvāca vaco rāmaḥ kim uvāca ca lakṣmaṇaḥ sumantra vanam āsādya kim uvāca ca maithilī āsitaṃ śayitaṃ bhuktaṃ sūta rāmasya kīrtaya", "category": "Epic, Ramayana", "book": "Ramayana", "position": "Kanda 2, Sarga 052, Verse 009"}
{"quote": "iti sūto narendreṇa coditaḥ sajjamānayā uvāca vācā rājānaṃ sabāṣpaparirabdhayā", "category": "Epic, Ramayana", "book": "Ramayana", "position": "Kanda 2, Sarga 052, Verse 010"}
{"quote": "abravīn māṃ mahārāja dharmam evānupālayan añjaliṃ rāghavaḥ kṛtvā śirasābhipraṇamya ca", "category": "Epic, Ramayana", "book": "Ramayana", "position": "Kanda 2, Sarga 052, Verse 011"}
{"quote": "sūta madvacanāt tasya tātasya viditātmanaḥ śirasā vandanīyasya vandyau pādau mahātmanaḥ", "category": "Epic, Ramayana", "book": "Ramayana", "position": "Kanda 2, Sarga 052, Verse 012"}
{"quote": "sarvam antaḥpuraṃ vācyaṃ sūta mad vacanāt tvayā ārogyam aviśeṣeṇa yathārhaṃ cābhivādanam", "category": "Epic, Ramayana", "book": "Ramayana", "position": "Kanda 2, Sarga 052, Verse 013"}
{"quote": "mātā ca mama kausalyā kuśalaṃ cābhivādanam devi devasya pādau ca devavat paripālaya", "category": "Epic, Ramayana", "book": "Ramayana", "position": "Kanda 2, Sarga 052, Verse 014"}
{"quote": "bharataḥ kuśalaṃ vācyo vācyo madvacanena ca sarvāsv eva yathānyāyaṃ vṛttiṃ vartasva mātṛṣu", "category": "Epic, Ramayana", "book": "Ramayana", "position": "Kanda 2, Sarga 052, Verse 015"}
{"quote": "vaktavyaś ca mahābāhur ikṣvākukulanandanaḥ pitaraṃ yauvarājyastho rājyastham anupālaya", "category": "Epic, Ramayana", "book": "Ramayana", "position": "Kanda 2, Sarga 052, Verse 016"}
{"quote": "ity evaṃ māṃ mahārāja bruvann eva mahāyaśāḥ rāmo rājīvatāmrākṣo bhṛśam aśrūṇy avartayat", "category": "Epic, Ramayana", "book": "Ramayana", "position": "Kanda 2, Sarga 052, Verse 017"}
{"quote": "lakṣmaṇas tu susaṃkruddho niḥśvasan vākyam abravīt kenāyam aparādhena rājaputro vivāsitaḥ", "category": "Epic, Ramayana", "book": "Ramayana", "position": "Kanda 2, Sarga 052, Verse 018"}
{"quote": "yadi pravrājito rāmo lobhakāraṇakāritam varadānanimittaṃ vā sarvathā duṣkṛtaṃ kṛtam rāmasya tu parityāge na hetum upalakṣaye", "category": "Epic, Ramayana", "book": "Ramayana", "position": "Kanda 2, Sarga 052, Verse 019"}
{"quote": "asamīkṣya samārabdhaṃ viruddhaṃ buddhilāghavāt janayiṣyati saṃkrośaṃ rāghavasya vivāsanam", "category": "Epic, Ramayana", "book": "Ramayana", "position": "Kanda 2, Sarga 052, Verse 020"}
{"quote": "ahaṃ tāvan mahārāje pitṛtvaṃ nopalakṣaye bhrātā bhartā ca bandhuś ca pitā ca mama rāghavaḥ", "category": "Epic, Ramayana", "book": "Ramayana", "position": "Kanda 2, Sarga 052, Verse 021"}
{"quote": "sarvalokapriyaṃ tyaktvā sarvalokahite ratam sarvaloko 'nurajyeta kathaṃ tvānena karmaṇā", "category": "Epic, Ramayana", "book": "Ramayana", "position": "Kanda 2, Sarga 052, Verse 022"}
{"quote": "jānakī tu mahārāja niḥśvasantī tapasvinī bhūtopahatacitteva viṣṭhitā vṛṣmṛtā sthitā", "category": "Epic, Ramayana", "book": "Ramayana", "position": "Kanda 2, Sarga 052, Verse 023"}
{"quote": "adṛṣṭapūrvavyasanā rājaputrī yaśasvinī tena duḥkhena rudatī naiva māṃ kiṃ cid abravīt", "category": "Epic, Ramayana", "book": "Ramayana", "position": "Kanda 2, Sarga 052, Verse 024"}
{"quote": "udvīkṣamāṇā bhartāraṃ mukhena pariśuṣyatā mumoca sahasā bāṣpaṃ māṃ prayāntam udīkṣya sā", "category": "Epic, Ramayana", "book": "Ramayana", "position": "Kanda 2, Sarga 052, Verse 025"}
{"quote": "tathaiva rāmo 'śrumukhaḥ kṛtāñjaliḥ sthito 'bhaval lakṣmaṇabāhupālitaḥ tathaiva sītā rudatī tapasvinī nirīkṣate rājarathaṃ tathaiva mām", "category": "Epic, Ramayana", "book": "Ramayana", "position": "Kanda 2, Sarga 052, Verse 026"}
{"quote": "mama tv aśvā nivṛttasya na prāvartanta vartmani uṣṇam aśru vimuñcanto rāme saṃprasthite vanam", "category": "Epic, Ramayana", "book": "Ramayana", "position": "Kanda 2, Sarga 053, Verse 001"}
{"quote": "ubhābhyāṃ rājaputrābhyām atha kṛtvāham ajñalim prasthito ratham āsthāya tad duḥkham api dhārayan", "category": "Epic, Ramayana", "book": "Ramayana", "position": "Kanda 2, Sarga 053, Verse 002"}
{"quote": "guheva sārdhaṃ tatraiva sthito 'smi divasān bahūn āśayā yadi māṃ rāmaḥ punaḥ śabdāpayed iti", "category": "Epic, Ramayana", "book": "Ramayana", "position": "Kanda 2, Sarga 053, Verse 003"}
{"quote": "viṣaye te mahārāja rāmavyasanakarśitāḥ api vṛkṣāḥ parimlānaḥ sapuṣpāṅkurakorakāḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 004"}
{"quote": "na ca sarpanti sattvāni vyālā na prasaranti ca rāmaśokābhibhūtaṃ tan niṣkūjam abhavad vanam", "category": "Epic, Ramayana", "book": "Ramayana", "position": "Kanda 2, Sarga 053, Verse 005"}
{"quote": "līnapuṣkarapatrāś ca narendra kaluṣodakāḥ saṃtaptapadmāḥ padminyo līnamīnavihaṃgamāḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 006"}
{"quote": "jalajāni ca puṣpāṇi mālyāni sthalajāni ca nādya bhānty alpagandhīni phalāni ca yathā puram", "category": "Epic, Ramayana", "book": "Ramayana", "position": "Kanda 2, Sarga 053, Verse 007"}
{"quote": "praviśantam ayodhyāṃ māṃ na kaś cid abhinandati narā rāmam apaśyanto niḥśvasanti muhur muhuḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 008"}
{"quote": "harmyair vimānaiḥ prāsādair avekṣya ratham āgatam hāhākārakṛtā nāryo rāmādarśanakarśitāḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 009"}
{"quote": "āyatair vimalair netrair aśruvegapariplutaiḥ anyonyam abhivīkṣante vyaktam ārtatarāḥ striyaḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 010"}
{"quote": "nāmitrāṇāṃ na mitrāṇām udāsīnajanasya ca aham ārtatayā kaṃ cid viśeṣaṃ nopalakṣaye", "category": "Epic, Ramayana", "book": "Ramayana", "position": "Kanda 2, Sarga 053, Verse 011"}
{"quote": "aprahṛṣṭamanuṣyā ca dīnanāgaturaṃgamā ārtasvaraparimlānā viniḥśvasitaniḥsvanā", "category": "Epic, Ramayana", "book": "Ramayana", "position": "Kanda 2, Sarga 053, Verse 012"}
{"quote": "nirānandā mahārāja rāmapravrājanātulā kausalyā putra hīneva ayodhyā pratibhāti mā", "category": "Epic, Ramayana", "book": "Ramayana", "position": "Kanda 2, Sarga 053, Verse 013"}
{"quote": "sūtasya vacanaṃ śrutvā vācā paramadīnayā bāṣpopahatayā rājā taṃ sūtam idam abravīt", "category": "Epic, Ramayana", "book": "Ramayana", "position": "Kanda 2, Sarga 053, Verse 014"}
{"quote": "kaikeyyā viniyuktena pāpābhijanabhāvayā mayā na mantrakuśalair vṛddhaiḥ saha samarthitam", "category": "Epic, Ramayana", "book": "Ramayana", "position": "Kanda 2, Sarga 053, Verse 015"}
{"quote": "na suhṛdbhir na cāmātyair mantrayitvā na naigamaiḥ mayāyam arthaḥ saṃmohāt strīhetoḥ sahasā kṛtaḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 016"}
{"quote": "bhavitavyatayā nūnam idaṃ vā vyasanaṃ mahat kulasyāsya vināśāya prāptaṃ sūta yadṛcchayā", "category": "Epic, Ramayana", "book": "Ramayana", "position": "Kanda 2, Sarga 053, Verse 017"}
{"quote": "sūta yady asti te kiṃ cin mayāpi sukṛtaṃ kṛtam tvaṃ prāpayāśu māṃ rāmaṃ prāṇāḥ saṃtvarayanti mām", "category": "Epic, Ramayana", "book": "Ramayana", "position": "Kanda 2, Sarga 053, Verse 018"}
{"quote": "yad yad yāpi mamaivājñā nivartayatu rāghavam na śakṣyāmi vinā rāma muhūrtam api jīvitum", "category": "Epic, Ramayana", "book": "Ramayana", "position": "Kanda 2, Sarga 053, Verse 019"}
{"quote": "atha vāpi mahābāhur gato dūraṃ bhaviṣyati mām eva ratham āropya śīghraṃ rāmāya darśaya", "category": "Epic, Ramayana", "book": "Ramayana", "position": "Kanda 2, Sarga 053, Verse 020"}
{"quote": "vṛttadaṃṣṭro maheṣvāsaḥ kvāsau lakṣmaṇapūrvajaḥ yadi jīvāmi sādhv enaṃ paśyeyaṃ saha sītayā", "category": "Epic, Ramayana", "book": "Ramayana", "position": "Kanda 2, Sarga 053, Verse 021"}
{"quote": "lohitākṣaṃ mahābāhum āmuktamaṇikuṇḍalam rāmaṃ yadi na paśyāmi gamiṣyāmi yamakṣayam", "category": "Epic, Ramayana", "book": "Ramayana", "position": "Kanda 2, Sarga 053, Verse 022"}
{"quote": "ato nu kiṃ duḥkhataraṃ yo 'ham ikṣvākunandanam imām avasthām āpanno neha paśyāmi rāghavam", "category": "Epic, Ramayana", "book": "Ramayana", "position": "Kanda 2, Sarga 053, Verse 023"}
{"quote": "hā rāma rāmānuja hā hā vaidehi tapasvinī na māṃ jānīta duḥkhena mriyamāṇam anāthavat dustaro jīvatā devi mayāyaṃ śokasāgaraḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 024"}
{"quote": "aśobhanaṃ yo 'ham ihādya rāghavaṃ didṛkṣamāṇo na labhe salakṣmaṇam itīva rājā vilapan mahāyaśāḥ papāta tūrṇaṃ śayane sa mūrchitaḥ", "category": "Epic, Ramayana", "book": "Ramayana", "position": "Kanda 2, Sarga 053, Verse 025"}
{"quote": "iti vilapati pārthive pranaṣṭe karuṇataraṃ dviguṇaṃ ca rāmahetoḥ vacanam anuniśamya tasya devī bhayam agamat punar eva rāmamātā", "category": "Epic, Ramayana", "book": "Ramayana", "position": "Kanda 2, Sarga 053, Verse 026"}
{"quote": "tato bhūtopasṛṣṭeva vepamānā punaḥ punaḥ dharaṇyāṃ gatasattveva kausalyā sūtam abravīt", "category": "Epic, Ramayana", "book": "Ramayana", "position": "Kanda 2, Sarga 054, Verse 001"}
{"quote": "naya māṃ yatra kākutsthaḥ sītā yatra ca lakṣmaṇaḥ tān vinā kṣaṇam apy atra jīvituṃ notsahe hy aham", "category": "Epic, Ramayana", "book": "Ramayana", "position": "Kanda 2, Sarga 054, Verse 002"}
{"quote": "nivartaya rathaṃ śīghraṃ daṇḍakān naya mām api atha tān nānugacchāmi gamiṣyāmi yamakṣayam", "category": "Epic, Ramayana", "book": "Ramayana", "position": "Kanda 2, Sarga 054, Verse 003"}
{"quote": "bāṣpavegaupahatayā sa vācā sajjamānayā idam āśvāsayan devīṃ sūtaḥ prāñjalir abravīt", "category": "Epic, Ramayana", "book": "Ramayana", "position": "Kanda 2, Sarga 054, Verse 004"}
{"quote": "tyaja śokaṃ ca mohaṃ ca saṃbhramaṃ duḥkhajaṃ tathā vyavadhūya ca saṃtāpaṃ vane vatsyati rāghavaḥ", "category": "Epic, Ramayana", "book": "Ramayana", "position": "Kanda 2, Sarga 054, Verse 005"}
{"quote": "lakṣmaṇaś cāpi rāmasya pādau paricaran vane ārādhayati dharmajñaḥ paralokaṃ jitendriyaḥ", "category": "Epic, Ramayana", "book": "Ramayana", "position": "Kanda 2, Sarga 054, Verse 006"}
{"quote": "vijane 'pi vane sītā vāsaṃ prāpya gṛheṣv iva visrambhaṃ labhate 'bhītā rāme saṃnyasta mānasā", "category": "Epic, Ramayana", "book": "Ramayana", "position": "Kanda 2, Sarga 054, Verse 007"}
{"quote": "nāsyā dainyaṃ kṛtaṃ kiṃ cit susūkṣmam api lakṣaye uciteva pravāsānāṃ vaidehī pratibhāti mā", "category": "Epic, Ramayana", "book": "Ramayana", "position": "Kanda 2, Sarga 054, Verse 008"}
{"quote": "nagaropavanaṃ gatvā yathā sma ramate purā tathaiva ramate sītā nirjaneṣu vaneṣv api", "category": "Epic, Ramayana", "book": "Ramayana", "position": "Kanda 2, Sarga 054, Verse 009"}
{"quote": "bāleva ramate sītā bālacandranibhānanā rāmā rāme hy adīnātmā vijane 'pi vane satī", "category": "Epic, Ramayana", "book": "Ramayana", "position": "Kanda 2, Sarga 054, Verse 010"}
{"quote": "tadgataṃ hṛdayaṃ hy asyās tad adhīnaṃ ca jīvitam ayodhyāpi bhavet tasyā rāma hīnā tathā vanam", "category": "Epic, Ramayana", "book": "Ramayana", "position": "Kanda 2, Sarga 054, Verse 011"}
{"quote": "pathi pṛcchati vaidehī grāmāṃś ca nagarāṇi ca gatiṃ dṛṣṭvā nadīnāṃ ca pādapān vividhān api", "category": "Epic, Ramayana", "book": "Ramayana", "position": "Kanda 2, Sarga 054, Verse 012"}
{"quote": "adhvanā vāta vegena saṃbhrameṇātapena ca na hi gacchati vaidehyāś candrāṃśusadṛśī prabhā", "category": "Epic, Ramayana", "book": "Ramayana", "position": "Kanda 2, Sarga 054, Verse 013"}
{"quote": "sadṛśaṃ śatapatrasya pūrṇacandropamaprabham vadanaṃ tadvadānyāyā vaidehyā na vikampate", "category": "Epic, Ramayana", "book": "Ramayana", "position": "Kanda 2, Sarga 054, Verse 014"}
{"quote": "alaktarasaraktābhāv alaktarasavarjitau adyāpi caraṇau tasyāḥ padmakośasamaprabhau", "category": "Epic, Ramayana", "book": "Ramayana", "position": "Kanda 2, Sarga 054, Verse 015"}
{"quote": "nūpurodghuṣṭaheleva khelaṃ gacchati bhāminī idānīm api vaidehī tadrāgā nyastabhūṣaṇā", "category": "Epic, Ramayana", "book": "Ramayana", "position": "Kanda 2, Sarga 054, Verse 016"}
{"quote": "gajaṃ vā vīkṣya siṃhaṃ vā vyāghraṃ vā vanam āśritā nāhārayati saṃtrāsaṃ bāhū rāmasya saṃśritā", "category": "Epic, Ramayana", "book": "Ramayana", "position": "Kanda 2, Sarga 054, Verse 017"}
{"quote": "na śocyās te na cātmā te śocyo nāpi janādhipaḥ idaṃ hi caritaṃ loke pratiṣṭhāsyati śāśvatam", "category": "Epic, Ramayana", "book": "Ramayana", "position": "Kanda 2, Sarga 054, Verse 018"}
{"quote": "vidhūya śokaṃ parihṛṣṭamānasā maharṣiyāte pathi suvyavasthitāḥ vane ratā vanyaphalāśanāḥ pituḥ śubhāṃ pratijñāṃ paripālayanti te", "category": "Epic, Ramayana", "book": "Ramayana", "position": "Kanda 2, Sarga 054, Verse 019"}
{"quote": "tathāpi sūtena suyuktavādinā nivāryamāṇā sutaśokakarśitā na caiva devī virarāma kūjitāt priyeti putreti ca rāghaveti ca", "category": "Epic, Ramayana", "book": "Ramayana", "position": "Kanda 2, Sarga 054, Verse 020"}
{"quote": "vanaṃ gate dharmapare rāme ramayatāṃ vare kausalyā rudatī svārtā bhartāram idam abravīt", "category": "Epic, Ramayana", "book": "Ramayana", "position": "Kanda 2, Sarga 055, Verse 001"}
{"quote": "yady apitriṣu lokeṣu prathitaṃ te mayad yaśaḥ sānukrośo vadānyaś ca priyavādī ca rāghavaḥ", "category": "Epic, Ramayana", "book": "Ramayana", "position": "Kanda 2, Sarga 055, Verse 002"}
{"quote": "kathaṃ naravaraśreṣṭha putrau tau saha sītayā duḥkhitau sukhasaṃvṛddhau vane duḥkhaṃ sahiṣyataḥ", "category": "Epic, Ramayana", "book": "Ramayana", "position": "Kanda 2, Sarga 055, Verse 003"}
{"quote": "sā nūnaṃ taruṇī śyāmā sukumārī sukhocitā katham uṣṇaṃ ca śītaṃ ca maithilī prasahiṣyate", "category": "Epic, Ramayana", "book": "Ramayana", "position": "Kanda 2, Sarga 055, Verse 004"}
{"quote": "bhuktvāśanaṃ viśālākṣī sūpadaṃśānvitaṃ śubham vanyaṃ naivāram āhāraṃ kathaṃ sītopabhokṣyate", "category": "Epic, Ramayana", "book": "Ramayana", "position": "Kanda 2, Sarga 055, Verse 005"}
{"quote": "gītavāditranirghoṣaṃ śrutvā śubham aninditā kathaṃ kravyādasiṃhānāṃ śabdaṃ śroṣyaty aśobhanam", "category": "Epic, Ramayana", "book": "Ramayana", "position": "Kanda 2, Sarga 055, Verse 006"}
{"quote": "mahendradhvajasaṃkāśaḥ kva nu śete mahābhujaḥ bhujaṃ parighasaṃkāśam upadhāya mahābalaḥ", "category": "Epic, Ramayana", "book": "Ramayana", "position": "Kanda 2, Sarga 055, Verse 007"}
{"quote": "padmavarṇaṃ sukeśāntaṃ padmaniḥśvāsam uttamam kadā drakṣyāmi rāmasya vadanaṃ puṣkarekṣaṇam", "category": "Epic, Ramayana", "book": "Ramayana", "position": "Kanda 2, Sarga 055, Verse 008"}
{"quote": "vajrasāramayaṃ nūnaṃ hṛdayaṃ me na saṃśayaḥ apaśyantyā na taṃ yad vai phalatīdaṃ sahasradhā", "category": "Epic, Ramayana", "book": "Ramayana", "position": "Kanda 2, Sarga 055, Verse 009"}
{"quote": "yadi pañcadaśe varṣe rāghavaḥ punar eṣyati jahyād rājyaṃ ca kośaṃ ca bharatenopabhokṣyate", "category": "Epic, Ramayana", "book": "Ramayana", "position": "Kanda 2, Sarga 055, Verse 010"}
{"quote": "evaṃ kanīyasā bhrātrā bhuktaṃ rājyaṃ viśāṃ pate bhrātā jyeṣṭhā variṣṭhāś ca kimarthaṃ nāvamaṃsyate", "category": "Epic, Ramayana", "book": "Ramayana", "position": "Kanda 2, Sarga 055, Verse 011"}
{"quote": "na pareṇāhṛtaṃ bhakṣyaṃ vyāghraḥ khāditum icchati evam eva naravyāghraḥ paralīḍhaṃ na maṃsyate", "category": "Epic, Ramayana", "book": "Ramayana", "position": "Kanda 2, Sarga 055, Verse 012"}
{"quote": "havir ājyaṃ puroḍāśāḥ kuśā yūpāś ca khādirāḥ naitāni yātayāmāni kurvanti punar adhvare", "category": "Epic, Ramayana", "book": "Ramayana", "position": "Kanda 2, Sarga 055, Verse 013"}
{"quote": "tathā hy āttam idaṃ rājyaṃ hṛtasārāṃ surām iva nābhimantum alaṃ rāmo naṣṭasomam ivādhvaram", "category": "Epic, Ramayana", "book": "Ramayana", "position": "Kanda 2, Sarga 055, Verse 014"}
{"quote": "naivaṃvidham asatkāraṃ rāghavo marṣayiṣyati balavān iva śārdūlo bāladher abhimarśanam", "category": "Epic, Ramayana", "book": "Ramayana", "position": "Kanda 2, Sarga 055, Verse 015"}
{"quote": "sa tādṛśaḥ siṃhabalo vṛṣabhākṣo nararṣabhaḥ svayam eva hataḥ pitrā jalajenātmajo yathā", "category": "Epic, Ramayana", "book": "Ramayana", "position": "Kanda 2, Sarga 055, Verse 016"}
{"quote": "dvijāti carito dharmaḥ śāstradṛṣṭaḥ sanātanaḥ yadi te dharmanirate tvayā putre vivāsite", "category": "Epic, Ramayana", "book": "Ramayana", "position": "Kanda 2, Sarga 055, Verse 017"}
{"quote": "gatir evāk patir nāryā dvitīyā gatir ātmajaḥ tṛtīyā jñātayo rājaṃś caturthī neha vidyate", "category": "Epic, Ramayana", "book": "Ramayana", "position": "Kanda 2, Sarga 055, Verse 018"}
{"quote": "tatra tvaṃ caiva me nāsti rāmaś ca vanam āśritaḥ na vanaṃ gantum icchāmi sarvathā hi hatā tvayā", "category": "Epic, Ramayana", "book": "Ramayana", "position": "Kanda 2, Sarga 055, Verse 019"}
{"quote": "hataṃ tvayā rājyam idaṃ sarāṣṭraṃ hatas tathātmā saha mantribhiś ca hatā saputrāsmi hatāś ca paurāḥ sutaś ca bhāryā ca tava prahṛṣṭau", "category": "Epic, Ramayana", "book": "Ramayana", "position": "Kanda 2, Sarga 055, Verse 020"}
{"quote": "imāṃ giraṃ dāruṇaśabdasaṃśritāṃ niśamya rājāpi mumoha duḥkhitaḥ tataḥ sa śokaṃ praviveśa pārthivaḥ svaduṣkṛtaṃ cāpi punas tadāsmarat", "category": "Epic, Ramayana", "book": "Ramayana", "position": "Kanda 2, Sarga 055, Verse 021"}
{"quote": "evaṃ tu kruddhayā rājā rāmamātrā saśokayā śrāvitaḥ paruṣaṃ vākyaṃ cintayām āsa duḥkhitaḥ", "category": "Epic, Ramayana", "book": "Ramayana", "position": "Kanda 2, Sarga 056, Verse 001"}
{"quote": "tasya cintayamānasya pratyabhāt karma duṣkṛtam yad anena kṛtaṃ pūrvam ajñānāc chabdavedhinā", "category": "Epic, Ramayana", "book": "Ramayana", "position": "Kanda 2, Sarga 056, Verse 002"}
{"quote": "amanās tena śokena rāmaśokena ca prabhuḥ dahyamānas tu śokābhyāṃ kausalyām āha bhūpatiḥ", "category": "Epic, Ramayana", "book": "Ramayana", "position": "Kanda 2, Sarga 056, Verse 003"}
{"quote": "prasādaye tvāṃ kausalye racito 'yaṃ mayāñjaliḥ vatsalā cānṛśaṃsā ca tvaṃ hi nityaṃ pareṣv api", "category": "Epic, Ramayana", "book": "Ramayana", "position": "Kanda 2, Sarga 056, Verse 004"}
{"quote": "bhartā tu khalu nārīṇāṃ guṇavān nirguṇo 'pi vā dharmaṃ vimṛśamānānāṃ pratyakṣaṃ devi daivatam", "category": "Epic, Ramayana", "book": "Ramayana", "position": "Kanda 2, Sarga 056, Verse 005"}
{"quote": "sā tvaṃ dharmaparā nityaṃ dṛṣṭalokaparāvara nārhase vipriyaṃ vaktuṃ duḥkhitāpi suduḥkhitam", "category": "Epic, Ramayana", "book": "Ramayana", "position": "Kanda 2, Sarga 056, Verse 006"}
{"quote": "tad vākyaṃ karuṇaṃ rājñaḥ śrutvā dīnasya bhāṣitam kausalyā vyasṛjad bāṣpaṃ praṇālīva navodakam", "category": "Epic, Ramayana", "book": "Ramayana", "position": "Kanda 2, Sarga 056, Verse 007"}
{"quote": "sa mūdrhṇi baddhvā rudatī rājñaḥ padmam ivāñjalim saṃbhramād abravīt trastā tvaramāṇākṣaraṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 056, Verse 008"}
{"quote": "prasīda śirasā yāce bhūmau nitatitāsmi te yācitāsmi hatā deva hantavyāhaṃ na hi tvayā", "category": "Epic, Ramayana", "book": "Ramayana", "position": "Kanda 2, Sarga 056, Verse 009"}
{"quote": "naiṣā hi sā strī bhavati ślāghanīyena dhīmatā ubhayor lokayor vīra patyā yā saṃprasādyate", "category": "Epic, Ramayana", "book": "Ramayana", "position": "Kanda 2, Sarga 056, Verse 010"}
{"quote": "jānāmi dharmaṃ dharmajña tvāṃ jāne satyavādinam putraśokārtayā tat tu mayā kim api bhāṣitam", "category": "Epic, Ramayana", "book": "Ramayana", "position": "Kanda 2, Sarga 056, Verse 011"}
{"quote": "śoko nāśayate dhairyaṃ śoko nāśayate śrutam śoko nāśayate sarvaṃ nāsti śokasamo ripuḥ", "category": "Epic, Ramayana", "book": "Ramayana", "position": "Kanda 2, Sarga 056, Verse 012"}
{"quote": "śayam āpatitaḥ soḍhuṃ praharo ripuhastataḥ soḍhum āpatitaḥ śokaḥ susūkṣmo 'pi na śakyate", "category": "Epic, Ramayana", "book": "Ramayana", "position": "Kanda 2, Sarga 056, Verse 013"}
{"quote": "vanavāsāya rāmasya pañcarātro 'dya gaṇyate yaḥ śokahataharṣāyāḥ pañcavarṣopamo mama", "category": "Epic, Ramayana", "book": "Ramayana", "position": "Kanda 2, Sarga 056, Verse 014"}
{"quote": "taṃ hi cintayamānāyāḥ śoko 'yaṃ hṛdi vardhate adīnām iva vegena samudrasalilaṃ mahat", "category": "Epic, Ramayana", "book": "Ramayana", "position": "Kanda 2, Sarga 056, Verse 015"}
{"quote": "evaṃ hi kathayantyās tu kausalyāyāḥ śubhaṃ vacaḥ mandaraśmir abhūt suryo rajanī cābhyavartata", "category": "Epic, Ramayana", "book": "Ramayana", "position": "Kanda 2, Sarga 056, Verse 016"}
{"quote": "atha prahlādito vākyair devyā kausalyayā nṛpaḥ śokena ca samākrānto nidrāyā vaśam eyivān", "category": "Epic, Ramayana", "book": "Ramayana", "position": "Kanda 2, Sarga 056, Verse 017"}
{"quote": "pratibuddho muhur tena śokopahatacetanaḥ atha rājā daśarathaḥ sa cintām abhyapadyata", "category": "Epic, Ramayana", "book": "Ramayana", "position": "Kanda 2, Sarga 057, Verse 001"}
{"quote": "rāmalakṣmaṇayoś caiva vivāsād vāsavopamam āviveśopasargas taṃ tamaḥ sūryam ivāsuram", "category": "Epic, Ramayana", "book": "Ramayana", "position": "Kanda 2, Sarga 057, Verse 002"}
{"quote": "sa rājā rajanīṃ ṣaṣṭhīṃ rāme pravrajite vanam ardharātre daśarathaḥ saṃsmaran duṣkṛtaṃ kṛtam kausalyāṃ putraśokārtām idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 057, Verse 003"}
{"quote": "yad ācarati kalyāṇi śubhaṃ vā yadi vāśubham tad eva labhate bhadre kartā karmajam ātmanaḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 004"}
{"quote": "guru lāghavam arthānām ārambhe karmaṇāṃ phalam doṣaṃ vā yo na jānāti sa bāla iti hocyate", "category": "Epic, Ramayana", "book": "Ramayana", "position": "Kanda 2, Sarga 057, Verse 005"}
{"quote": "kaś cid āmravaṇaṃ chittvā palāśāṃś ca niṣiñcati puṣpaṃ dṛṣṭvā phale gṛdhnuḥ sa śocati phalāgame", "category": "Epic, Ramayana", "book": "Ramayana", "position": "Kanda 2, Sarga 057, Verse 006"}
{"quote": "so 'ham āmravaṇaṃ chittvā palāśāṃś ca nyaṣecayam rāmaṃ phalāgame tyaktvā paścāc chocāmi durmatiḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 007"}
{"quote": "labdhaśabdena kausalye kumāreṇa dhanuṣmatā kumāraḥ śabdavedhīti mayā pāpam idaṃ kṛtam tad idaṃ me 'nusaṃprāptaṃ devi duḥkhaṃ svayaṃ kṛtam", "category": "Epic, Ramayana", "book": "Ramayana", "position": "Kanda 2, Sarga 057, Verse 008"}
{"quote": "saṃmohād iha bālena yathā syād bhakṣitaṃ viṣam evaṃ mamāpy avijñātaṃ śabdavedhyamayaṃ phalam", "category": "Epic, Ramayana", "book": "Ramayana", "position": "Kanda 2, Sarga 057, Verse 009"}
{"quote": "devy anūḍhā tvam abhavo yuvarājo bhavāmy aham tataḥ prāvṛḍ anuprāptā madakāmavivardhinī", "category": "Epic, Ramayana", "book": "Ramayana", "position": "Kanda 2, Sarga 057, Verse 010"}
{"quote": "upāsyahi rasān bhaumāṃs taptvā ca jagad aṃśubhiḥ paretācaritāṃ bhīmāṃ ravir āviśate diśam", "category": "Epic, Ramayana", "book": "Ramayana", "position": "Kanda 2, Sarga 057, Verse 011"}
{"quote": "uṣṇam antardadhe sadyaḥ snigdhā dadṛśire ghanāḥ tato jahṛṣire sarve bhekasāraṅgabarhiṇaḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 012"}
{"quote": "patitenāmbhasā channaḥ patamānena cāsakṛt ābabhau mattasāraṅgas toyarāśir ivācalaḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 013"}
{"quote": "tasminn atisukhe kāle dhanuṣmān iṣumān rathī vyāyāma kṛtasaṃkalpaḥ sarayūm anvagāṃ nadīm", "category": "Epic, Ramayana", "book": "Ramayana", "position": "Kanda 2, Sarga 057, Verse 014"}
{"quote": "nipāne mahiṣaṃ rātrau gajaṃ vābhyāgataṃ nadīm anyaṃ vā śvāpadaṃ kaṃ cij jighāṃsur ajitendriyaḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 015"}
{"quote": "athāndhakāre tv aśrauṣaṃ jale kumbhasya paryataḥ acakṣur viṣaye ghoṣaṃ vāraṇasyeva nardataḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 016"}
{"quote": "tato 'haṃ śaram uddhṛtya dīptam āśīviṣopamam amuñcaṃ niśitaṃ bāṇam aham āśīviṣopamam", "category": "Epic, Ramayana", "book": "Ramayana", "position": "Kanda 2, Sarga 057, Verse 017"}
{"quote": "tatra vāg uṣasi vyaktā prādurāsīd vanaukasaḥ hā heti patatas toye vāg abhūt tatra mānuṣī katham asmadvidhe śastraṃ nipatet tu tapasvini", "category": "Epic, Ramayana", "book": "Ramayana", "position": "Kanda 2, Sarga 057, Verse 018"}
{"quote": "praviviktāṃ nadīṃ rātrāv udāhāro 'ham āgataḥ iṣuṇābhihataḥ kena kasya vā kiṃ kṛtaṃ mayā", "category": "Epic, Ramayana", "book": "Ramayana", "position": "Kanda 2, Sarga 057, Verse 019"}
{"quote": "ṛṣer hi nyasta daṇḍasya vane vanyena jīvataḥ kathaṃ nu śastreṇa vadho madvidhasya vidhīyate", "category": "Epic, Ramayana", "book": "Ramayana", "position": "Kanda 2, Sarga 057, Verse 020"}
{"quote": "jaṭābhāradharasyaiva valkalājinavāsasaḥ ko vadhena mamārthī syāt kiṃ vāsyāpakṛtaṃ mayā", "category": "Epic, Ramayana", "book": "Ramayana", "position": "Kanda 2, Sarga 057, Verse 021"}
{"quote": "evaṃ niṣphalam ārabdhaṃ kevalānarthasaṃhitam na kaś cit sādhu manyeta yathaiva gurutalpagam", "category": "Epic, Ramayana", "book": "Ramayana", "position": "Kanda 2, Sarga 057, Verse 022"}
{"quote": "nemaṃ tathānuśocāmi jīvitakṣayam ātmanaḥ mātaraṃ pitaraṃ cobhāv anuśocāmi madvidhe", "category": "Epic, Ramayana", "book": "Ramayana", "position": "Kanda 2, Sarga 057, Verse 023"}
{"quote": "tad etān mithunaṃ vṛddhaṃ cirakālabhṛtaṃ mayā mayi pañcatvam āpanne kāṃ vṛttiṃ vartayiṣyati", "category": "Epic, Ramayana", "book": "Ramayana", "position": "Kanda 2, Sarga 057, Verse 024"}
{"quote": "vṛddhau ca mātāpitarāv ahaṃ caikeṣuṇā hataḥ kena sma nihatāḥ sarve subālenākṛtātmanā", "category": "Epic, Ramayana", "book": "Ramayana", "position": "Kanda 2, Sarga 057, Verse 025"}
{"quote": "taṃ giraṃ karuṇāṃ śrutvā mama dharmānukāṅkṣiṇaḥ karābhyāṃ saśaraṃ cāpaṃ vyathitasyāpatad bhuvi", "category": "Epic, Ramayana", "book": "Ramayana", "position": "Kanda 2, Sarga 057, Verse 026"}
{"quote": "taṃ deśam aham āgamya dīnasattvaḥ sudurmanāḥ apaśyam iṣuṇā tīre sarayvās tāpasaṃ hatam", "category": "Epic, Ramayana", "book": "Ramayana", "position": "Kanda 2, Sarga 057, Verse 027"}
{"quote": "sa mām udvīkṣya netrābhyāṃ trastam asvasthacetasaṃ ity uvāca vacaḥ krūraṃ didhakṣann iva tejasā", "category": "Epic, Ramayana", "book": "Ramayana", "position": "Kanda 2, Sarga 057, Verse 028"}
{"quote": "kiṃ tavāpakṛtaṃ rājan vane nivasatā mayā jihīrṣur ambho gurvarthaṃ yad ahaṃ tāḍitas tvayā", "category": "Epic, Ramayana", "book": "Ramayana", "position": "Kanda 2, Sarga 057, Verse 029"}
{"quote": "ekena khalu bāṇena marmaṇy abhihate mayi dvāv andhau nihatau vṛddhau mātā janayitā ca me", "category": "Epic, Ramayana", "book": "Ramayana", "position": "Kanda 2, Sarga 057, Verse 030"}
{"quote": "tau nūnaṃ durbalāv andhau matpratīkṣau pipāsitau ciram āśākṛtāṃ tṛṣṇāṃ kaṣṭāṃ saṃdhārayiṣyataḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 031"}
{"quote": "na nūnaṃ tapaso vāsti phalayogaḥ śrutasya vā pitā yan māṃ na jānāti śayānaṃ patitaṃ bhuvi", "category": "Epic, Ramayana", "book": "Ramayana", "position": "Kanda 2, Sarga 057, Verse 032"}
{"quote": "jānann api ca kiṃ kuryād aśaktir aparikramaḥ bhidyamānam ivāśaktas trātum anyo nago nagam", "category": "Epic, Ramayana", "book": "Ramayana", "position": "Kanda 2, Sarga 057, Verse 033"}
{"quote": "pitus tvam eva me gatvā śīghram ācakṣva rāghava na tvām anudahet kruddho vanaṃ vahnir ivaidhitaḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 034"}
{"quote": "iyam ekapadī rājan yato me pitur āśramaḥ taṃ prasādaya gatvā tvaṃ na tvāṃ sa kupitaḥ śapet", "category": "Epic, Ramayana", "book": "Ramayana", "position": "Kanda 2, Sarga 057, Verse 035"}
{"quote": "viśalyaṃ kuru māṃ rājan marma me niśitaḥ śaraḥ ruṇaddhi mṛdu sotsedhaṃ tīram amburayo yathā", "category": "Epic, Ramayana", "book": "Ramayana", "position": "Kanda 2, Sarga 057, Verse 036"}
{"quote": "na dvijātir ahaṃ rājan mā bhūt te manaso vyathā śūdrāyām asmi vaiśyena jāto janapadādhipa", "category": "Epic, Ramayana", "book": "Ramayana", "position": "Kanda 2, Sarga 057, Verse 037"}
{"quote": "itīva vadataḥ kṛcchrād bāṇābhihatamarmaṇaḥ tasya tv ānamyamānasya taṃ bāṇam aham uddharam", "category": "Epic, Ramayana", "book": "Ramayana", "position": "Kanda 2, Sarga 057, Verse 038"}
{"quote": "jalārdragātraṃ tu vilapya kṛcchān marmavraṇaṃ saṃtatam ucchasantam tataḥ sarayvāṃ tam ahaṃ śayānaṃ samīkṣya bhadre subhṛśaṃ viṣaṇṇaḥ", "category": "Epic, Ramayana", "book": "Ramayana", "position": "Kanda 2, Sarga 057, Verse 039"}
{"quote": "tad ajñānān mahat pāpaṃ kṛtvā saṃkulitendriyaḥ ekas tv acintayaṃ buddhyā kathaṃ nu sukṛtaṃ bhavet", "category": "Epic, Ramayana", "book": "Ramayana", "position": "Kanda 2, Sarga 058, Verse 001"}
{"quote": "tatas taṃ ghaṭam ādaya pūrṇaṃ paramavāriṇā āśramaṃ tam ahaṃ prāpya yathākhyātapathaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 002"}
{"quote": "tatrāhaṃ durbalāv andhau vṛddhāv apariṇāyakau apaśyaṃ tasya pitarau lūnapakṣāv iva dvijau", "category": "Epic, Ramayana", "book": "Ramayana", "position": "Kanda 2, Sarga 058, Verse 003"}
{"quote": "tannimittābhir āsīnau kathābhir aparikramau tām āśāṃ matkṛte hīnāv udāsīnāv anāthavat", "category": "Epic, Ramayana", "book": "Ramayana", "position": "Kanda 2, Sarga 058, Verse 004"}
{"quote": "padaśabdaṃ tu me śrutvā munir vākyam abhāṣata kiṃ cirāyasi me putra pānīyaṃ kṣipram ānaya", "category": "Epic, Ramayana", "book": "Ramayana", "position": "Kanda 2, Sarga 058, Verse 005"}
{"quote": "yannimittam idaṃ tāta salile krīḍitaṃ tvayā utkaṇṭhitā te māteyaṃ praviśa kṣipram āśramam", "category": "Epic, Ramayana", "book": "Ramayana", "position": "Kanda 2, Sarga 058, Verse 006"}
{"quote": "yad vyalīkaṃ kṛtaṃ putra mātrā te yadi vā mayā na tan manasi kartavyaṃ tvayā tāta tapasvinā", "category": "Epic, Ramayana", "book": "Ramayana", "position": "Kanda 2, Sarga 058, Verse 007"}
{"quote": "tvaṃ gatis tv agatīnāṃ ca cakṣus tvaṃ hīnacakṣuṣām samāsaktās tvayi prāṇāḥ kiṃ cin nau nābhibhāṣase", "category": "Epic, Ramayana", "book": "Ramayana", "position": "Kanda 2, Sarga 058, Verse 008"}
{"quote": "munim avyaktayā vācā tam ahaṃ sajjamānayā hīnavyañjanayā prekṣya bhīto bhīta ivābruvam", "category": "Epic, Ramayana", "book": "Ramayana", "position": "Kanda 2, Sarga 058, Verse 009"}
{"quote": "manasaḥ karma ceṣṭābhir abhisaṃstabhya vāgbalam ācacakṣe tv ahaṃ tasmai putravyasanajaṃ bhayam", "category": "Epic, Ramayana", "book": "Ramayana", "position": "Kanda 2, Sarga 058, Verse 010"}
{"quote": "kṣatriyo 'haṃ daśaratho nāhaṃ putro mahātmanaḥ sajjanāvamataṃ duḥkham idaṃ prāptaṃ svakarmajam", "category": "Epic, Ramayana", "book": "Ramayana", "position": "Kanda 2, Sarga 058, Verse 011"}
{"quote": "bhagavaṃś cāpahasto 'haṃ sarayūtīram āgataḥ jighāṃsuḥ śvāpadaṃ kiṃ cin nipāne vāgataṃ gajam", "category": "Epic, Ramayana", "book": "Ramayana", "position": "Kanda 2, Sarga 058, Verse 012"}
{"quote": "tatra śruto mayā śabdo jale kumbhasya pūryataḥ dvipo 'yam iti matvā hi bāṇenābhihato mayā", "category": "Epic, Ramayana", "book": "Ramayana", "position": "Kanda 2, Sarga 058, Verse 013"}
{"quote": "gatvā nadyās tatas tīram apaśyam iṣuṇā hṛdi vinirbhinnaṃ gataprāṇaṃ śayānaṃ bhuvi tāpasaṃ", "category": "Epic, Ramayana", "book": "Ramayana", "position": "Kanda 2, Sarga 058, Verse 014"}
{"quote": "bhagavañ śabdam ālakṣya mayā gajajighāṃsunā visṛṣṭo 'mbhasi nārācas tena te nihataḥ sutaḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 015"}
{"quote": "sa coddhṛtena bāṇena tatraiva svargam āsthitaḥ bhagavantāv ubhau śocann andhāv iti vilapya ca", "category": "Epic, Ramayana", "book": "Ramayana", "position": "Kanda 2, Sarga 058, Verse 016"}
{"quote": "ajñānād bhavataḥ putraḥ sahasābhihato mayā śeṣam evaṃgate yat syāt tat prasīdatu me muniḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 017"}
{"quote": "sa tac chrutvā vacaḥ krūraṃ niḥśvasañ śokakarśitaḥ mām uvāca mahātejāḥ kṛtāñjalim upasthitam", "category": "Epic, Ramayana", "book": "Ramayana", "position": "Kanda 2, Sarga 058, Verse 018"}
{"quote": "yady etad aśubhaṃ karma na sma me kathayeḥ svayam phalen mūrdhā sma te rājan sadyaḥ śatasahasradhā", "category": "Epic, Ramayana", "book": "Ramayana", "position": "Kanda 2, Sarga 058, Verse 019"}
{"quote": "kṣatriyeṇa vadho rājan vānaprasthe viśeṣataḥ jñānapūrvaṃ kṛtaḥ sthānāc cyāvayed api vajriṇam", "category": "Epic, Ramayana", "book": "Ramayana", "position": "Kanda 2, Sarga 058, Verse 020"}
{"quote": "ajñānād dhi kṛtaṃ yasmād idaṃ tenaiva jīvasi api hy adya kulaṃ nasyād rāghavāṇāṃ kuto bhavān", "category": "Epic, Ramayana", "book": "Ramayana", "position": "Kanda 2, Sarga 058, Verse 021"}
{"quote": "naya nau nṛpa taṃ deśam iti māṃ cābhyabhāṣata adya taṃ draṣṭum icchāvaḥ putraṃ paścimadarśanam", "category": "Epic, Ramayana", "book": "Ramayana", "position": "Kanda 2, Sarga 058, Verse 022"}
{"quote": "rudhireṇāvasitāṅgaṃ prakīrṇājinavāsasaṃ śayānaṃ bhuvi niḥsaṃjñaṃ dharmarājavaśaṃ gatam", "category": "Epic, Ramayana", "book": "Ramayana", "position": "Kanda 2, Sarga 058, Verse 023"}
{"quote": "athāham ekas taṃ deśaṃ nītvā tau bhṛśaduḥkhitau asparśayam ahaṃ putraṃ taṃ muniṃ saha bhāryayā", "category": "Epic, Ramayana", "book": "Ramayana", "position": "Kanda 2, Sarga 058, Verse 024"}
{"quote": "tau putram ātmanaḥ spṛṣṭvā tam āsādya tapasvinau nipetatuḥ śarīre 'sya pitā cāsyedam abravīt", "category": "Epic, Ramayana", "book": "Ramayana", "position": "Kanda 2, Sarga 058, Verse 025"}
{"quote": "na nv ahaṃ te priyaḥ putra mātaraṃ paśya dhārmika kiṃ nu nāliṅgase putra sukumāra vaco vada", "category": "Epic, Ramayana", "book": "Ramayana", "position": "Kanda 2, Sarga 058, Verse 026"}
{"quote": "kasya vāpararātre 'haṃ śroṣyāmi hṛdayaṃgamam adhīyānasya madhuraṃ śāstraṃ vānyad viśeṣataḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 027"}
{"quote": "ko māṃ saṃdhyām upāsyaiva snātvā hutahutāśanaḥ ślāghayiṣyaty upāsīnaḥ putraśokabhayārditam", "category": "Epic, Ramayana", "book": "Ramayana", "position": "Kanda 2, Sarga 058, Verse 028"}
{"quote": "kandamūlaphalaṃ hṛtvā ko māṃ priyam ivātithim bhojayiṣyaty akarmaṇyam apragraham anāyakam", "category": "Epic, Ramayana", "book": "Ramayana", "position": "Kanda 2, Sarga 058, Verse 029"}
{"quote": "imām andhāṃ ca vṛddhāṃ ca mātaraṃ te tapasvinīm kathaṃ putra bhariṣyāmi kṛpaṇāṃ putragardhinīm", "category": "Epic, Ramayana", "book": "Ramayana", "position": "Kanda 2, Sarga 058, Verse 030"}
{"quote": "tiṣṭha mā mā gamaḥ putra yamasya sadanaṃ prati śvo mayā saha gantāsi jananyā ca samedhitaḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 031"}
{"quote": "ubhāv api ca śokārtāv anāthau kṛpaṇau vane kṣipram eva gamiṣyāvas tvayā hīnau yamakṣayam", "category": "Epic, Ramayana", "book": "Ramayana", "position": "Kanda 2, Sarga 058, Verse 032"}
{"quote": "tato vaivasvataṃ dṛṣṭvā taṃ pravakṣyāmi bhāratīm kṣamatāṃ dharmarājo me bibhṛyāt pitarāv ayam", "category": "Epic, Ramayana", "book": "Ramayana", "position": "Kanda 2, Sarga 058, Verse 033"}
{"quote": "apāpo 'si yathā putra nihataḥ pāpakarmaṇā tena satyena gacchāśu ye lokāḥ śastrayodhinām", "category": "Epic, Ramayana", "book": "Ramayana", "position": "Kanda 2, Sarga 058, Verse 034"}
{"quote": "yānti śūrā gatiṃ yāṃ ca saṃgrāmeṣv anivartinaḥ hatās tv abhimukhāḥ putra gatiṃ tāṃ paramāṃ vraja", "category": "Epic, Ramayana", "book": "Ramayana", "position": "Kanda 2, Sarga 058, Verse 035"}
{"quote": "yāṃ gatiṃ sagaraḥ śaibyo dilīpo janamejayaḥ nahuṣo dhundhumāraś ca prāptās tāṃ gaccha putraka", "category": "Epic, Ramayana", "book": "Ramayana", "position": "Kanda 2, Sarga 058, Verse 036"}
{"quote": "yā gatiḥ sarvasādhūnāṃ svādhyāyāt patasaś ca yā bhūmidasyāhitāgneś ca ekapatnīvratasya ca", "category": "Epic, Ramayana", "book": "Ramayana", "position": "Kanda 2, Sarga 058, Verse 037"}
{"quote": "gosahasrapradātṝṇāṃ yā yā gurubhṛtām api dehanyāsakṛtāṃ yā ca tāṃ gatiṃ gaccha putraka na hi tv asmin kule jāto gacchaty akuśalāṃ gatim", "category": "Epic, Ramayana", "book": "Ramayana", "position": "Kanda 2, Sarga 058, Verse 038"}
{"quote": "evaṃ sa kṛpaṇaṃ tatra paryadevayatāsakṛt tato 'smai kartum udakaṃ pravṛttaḥ saha bhāryayā", "category": "Epic, Ramayana", "book": "Ramayana", "position": "Kanda 2, Sarga 058, Verse 039"}
{"quote": "sa tu divyena rūpeṇa muniputraḥ svakarmabhiḥ āśvāsya ca muhūrtaṃ tu pitarau vākyam abravīt", "category": "Epic, Ramayana", "book": "Ramayana", "position": "Kanda 2, Sarga 058, Verse 040"}
{"quote": "sthānam asmi mahat prāpto bhavatoḥ paricāraṇāt bhavantāv api ca kṣipraṃ mama mūlam upaiṣyataḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 041"}
{"quote": "evam uktvā tu divyena vimānena vapuṣmatā āruroha divaṃ kṣipraṃ muniputro jitendriyaḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 042"}
{"quote": "sa kṛtvā tūdakaṃ tūrṇaṃ tāpasaḥ saha bhāryayā mām uvāca mahātejāḥ kṛtāñjalim upasthitam", "category": "Epic, Ramayana", "book": "Ramayana", "position": "Kanda 2, Sarga 058, Verse 043"}
{"quote": "adyaiva jahi māṃ rājan maraṇe nāsti me vyathā yac chareṇaikaputraṃ māṃ tvam akārṣīr aputrakam", "category": "Epic, Ramayana", "book": "Ramayana", "position": "Kanda 2, Sarga 058, Verse 044"}
{"quote": "tvayā tu yad avijñānān nihato me sutaḥ śuciḥ tena tvām abhiśapsyāmi suduḥkham atidāruṇam", "category": "Epic, Ramayana", "book": "Ramayana", "position": "Kanda 2, Sarga 058, Verse 045"}
{"quote": "putravyasanajaṃ duḥkhaṃ yad etan mama sāmpratam evaṃ tvaṃ putraśokena rājan kālaṃ kariṣyasi", "category": "Epic, Ramayana", "book": "Ramayana", "position": "Kanda 2, Sarga 058, Verse 046"}
{"quote": "tasmān mām āgataṃ bhadre tasyodārasya tad vacaḥ yad ahaṃ putraśokena saṃtyakṣyāmy adya jīvitam", "category": "Epic, Ramayana", "book": "Ramayana", "position": "Kanda 2, Sarga 058, Verse 047"}
{"quote": "yadi māṃ saṃspṛśed rāmaḥ sakṛd adyālabheta vā na tan me sadṛśaṃ devi yan mayā rāghave kṛtam", "category": "Epic, Ramayana", "book": "Ramayana", "position": "Kanda 2, Sarga 058, Verse 048"}
{"quote": "cakṣuṣā tvāṃ na paśyāmi smṛtir mama vilupyate dūtā vaivasvatasyaite kausalye tvarayanti mām", "category": "Epic, Ramayana", "book": "Ramayana", "position": "Kanda 2, Sarga 058, Verse 049"}
{"quote": "atas tu kiṃ duḥkhataraṃ yad ahaṃ jīvitakṣaye na hi paśyāmi dharmajñaṃ rāmaṃ satyaparākyamam", "category": "Epic, Ramayana", "book": "Ramayana", "position": "Kanda 2, Sarga 058, Verse 050"}
{"quote": "na te manuṣyā devās te ye cāruśubhakuṇḍalam mukhaṃ drakṣyanti rāmasya varṣe pañcadaśe punaḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 051"}
{"quote": "padmapatrekṣaṇaṃ subhru sudaṃṣṭraṃ cārunāsikam dhanyā drakṣyanti rāmasya tārādhipanibhaṃ mukham", "category": "Epic, Ramayana", "book": "Ramayana", "position": "Kanda 2, Sarga 058, Verse 052"}
{"quote": "sadṛśaṃ śāradasyendoḥ phullasya kamalasya ca sugandhi mama nāthasya dhanyā drakṣyanti tanmukham", "category": "Epic, Ramayana", "book": "Ramayana", "position": "Kanda 2, Sarga 058, Verse 053"}
{"quote": "nivṛttavanavāsaṃ tam ayodhyāṃ punar āgatam drakṣyanti sukhino rāmaṃ śukraṃ mārgagataṃ yathā", "category": "Epic, Ramayana", "book": "Ramayana", "position": "Kanda 2, Sarga 058, Verse 054"}
{"quote": "ayam ātmabhavaḥ śoko mām anātham acetanam saṃsādayati vegena yathā kūlaṃ nadīrayaḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 055"}
{"quote": "hā rāghava mahābāho hā mamāyāsa nāśana rājā daśarathaḥ śocañ jīvitāntam upāgamat", "category": "Epic, Ramayana", "book": "Ramayana", "position": "Kanda 2, Sarga 058, Verse 056"}
{"quote": "tathā tu dīnaṃ kathayan narādhipaḥ priyasya putrasya vivāsanāturaḥ gate 'rdharātre bhṛśaduḥkhapīḍitas tadā jahau prāṇam udāradarśanaḥ", "category": "Epic, Ramayana", "book": "Ramayana", "position": "Kanda 2, Sarga 058, Verse 057"}
{"quote": "atha rātryāṃ vyatītāyāṃ prātar evāpare 'hani bandinaḥ paryupātiṣṭhaṃs tat pārthivaniveśanam", "category": "Epic, Ramayana", "book": "Ramayana", "position": "Kanda 2, Sarga 059, Verse 001"}
{"quote": "tataḥ śucisamācārāḥ paryupasthāna kovidaḥ strīvarṣavarabhūyiṣṭhā upatasthur yathāpuram", "category": "Epic, Ramayana", "book": "Ramayana", "position": "Kanda 2, Sarga 059, Verse 002"}
{"quote": "haricandanasaṃpṛktam udakaṃ kāñcanair ghaṭaiḥ āninyuḥ snānaśikṣājñā yathākālaṃ yathāvidhi", "category": "Epic, Ramayana", "book": "Ramayana", "position": "Kanda 2, Sarga 059, Verse 003"}
{"quote": "maṅgalālambhanīyāni prāśanīyān upaskarān upaninyus tathāpy anyāḥ kumārī bahulāḥ striyaḥ", "category": "Epic, Ramayana", "book": "Ramayana", "position": "Kanda 2, Sarga 059, Verse 004"}
{"quote": "atha yāḥ kosalendrasya śayanaṃ pratyanantarāḥ tāḥ striyas tu samāgamya bhartāraṃ pratyabodhayan", "category": "Epic, Ramayana", "book": "Ramayana", "position": "Kanda 2, Sarga 059, Verse 005"}
{"quote": "tā vepathuparītāś ca rājñaḥ prāṇeṣu śaṅkitāḥ pratisrotas tṛṇāgrāṇāṃ sadṛśaṃ saṃcakampire", "category": "Epic, Ramayana", "book": "Ramayana", "position": "Kanda 2, Sarga 059, Verse 006"}
{"quote": "atha saṃvepamanānāṃ strīṇāṃ dṛṣṭvā ca pārthivam yat tad āśaṅkitaṃ pāpaṃ tasya jajñe viniścayaḥ", "category": "Epic, Ramayana", "book": "Ramayana", "position": "Kanda 2, Sarga 059, Verse 007"}
{"quote": "tataḥ pracukruśur dīnāḥ sasvaraṃ tā varāṅganāḥ kareṇava ivāraṇye sthānapracyutayūthapāḥ", "category": "Epic, Ramayana", "book": "Ramayana", "position": "Kanda 2, Sarga 059, Verse 008"}
{"quote": "tāsām ākranda śabdena sahasodgatacetane kausalyā ca sumitrāca tyaktanidre babhūvatuḥ", "category": "Epic, Ramayana", "book": "Ramayana", "position": "Kanda 2, Sarga 059, Verse 009"}
{"quote": "kausalyā ca sumitrā ca dṛṣṭvā spṛṣṭvā ca pārthivam hā nātheti parikruśya petatur dharaṇītale", "category": "Epic, Ramayana", "book": "Ramayana", "position": "Kanda 2, Sarga 059, Verse 010"}
{"quote": "sā kosalendraduhitā veṣṭamānā mahītale na babhrāja rajodhvastā tāreva gaganacyutā", "category": "Epic, Ramayana", "book": "Ramayana", "position": "Kanda 2, Sarga 059, Verse 011"}
{"quote": "tat samuttrastasaṃbhrāntaṃ paryutsukajanākulam sarvatas tumulākrandaṃ paritāpārtabāndhavam", "category": "Epic, Ramayana", "book": "Ramayana", "position": "Kanda 2, Sarga 059, Verse 012"}
{"quote": "sadyo nipatitānandaṃ dīnaviklavadarśanam babhūva naradevasya sadma diṣṭāntam īyuṣaḥ", "category": "Epic, Ramayana", "book": "Ramayana", "position": "Kanda 2, Sarga 059, Verse 013"}
{"quote": "atītam ājñāya tu pārthivarṣabhaṃ yaśasvinaṃ saṃparivārya patnayaḥ bhṛśaṃ rudantyaḥ karuṇaṃ suduḥkhitāḥ pragṛhya bāhū vyalapann anāthavat", "category": "Epic, Ramayana", "book": "Ramayana", "position": "Kanda 2, Sarga 059, Verse 014"}
{"quote": "tam agnim iva saṃśāntam ambuhīnam ivārṇavam hataprabham ivādityaṃ svargathaṃ prekṣya bhūmipam", "category": "Epic, Ramayana", "book": "Ramayana", "position": "Kanda 2, Sarga 060, Verse 001"}
{"quote": "kausalyā bāṣpapūrṇākṣī vividhaṃ śokakarśitā upagṛhya śiro rājñaḥ kaikeyīṃ pratyabhāṣata", "category": "Epic, Ramayana", "book": "Ramayana", "position": "Kanda 2, Sarga 060, Verse 002"}
{"quote": "sakāmā bhava kaikeyi bhuṅkṣva rājyam akaṇṭakam tyaktvā rājānam ekāgrā nṛśaṃse duṣṭacāriṇi", "category": "Epic, Ramayana", "book": "Ramayana", "position": "Kanda 2, Sarga 060, Verse 003"}
{"quote": "vihāya māṃ gato rāmo bhartā ca svargato mama vipathe sārthahīneva nāhaṃ jīvitum utsahe", "category": "Epic, Ramayana", "book": "Ramayana", "position": "Kanda 2, Sarga 060, Verse 004"}
{"quote": "bhartāraṃ taṃ parityajya kā strī daivatam ātmanaḥ icchej jīvitum anyatra kaikeyyās tyaktadharmaṇaḥ", "category": "Epic, Ramayana", "book": "Ramayana", "position": "Kanda 2, Sarga 060, Verse 005"}
{"quote": "na lubdho budhyate doṣān kiṃ pākam iva bhakṣayan kubjānimittaṃ kaikeyyā rāghavāṇān kulaṃ hatam", "category": "Epic, Ramayana", "book": "Ramayana", "position": "Kanda 2, Sarga 060, Verse 006"}
{"quote": "aniyoge niyuktena rājñā rāmaṃ vivāsitam sabhāryaṃ janakaḥ śrutvā paritapsyaty ahaṃ yathā", "category": "Epic, Ramayana", "book": "Ramayana", "position": "Kanda 2, Sarga 060, Verse 007"}
{"quote": "rāmaḥ kamalapatrākṣo jīvanāśam ito gataḥ videharājasya sutā tahā sītā tapasvinī duḥkhasyānucitā duḥkhaṃ vane paryudvijiṣyati", "category": "Epic, Ramayana", "book": "Ramayana", "position": "Kanda 2, Sarga 060, Verse 008"}
{"quote": "nadatāṃ bhīmaghoṣāṇāṃ niśāsu mṛgapakṣiṇām niśamya nūnaṃ saṃstrastā rāghavaṃ saṃśrayiṣyati", "category": "Epic, Ramayana", "book": "Ramayana", "position": "Kanda 2, Sarga 060, Verse 009"}
{"quote": "vṛddhaś caivālpaputraś ca vaidehīm anicintayan so 'pi śokasamāviṣṭo nanu tyakṣyati jīvitam", "category": "Epic, Ramayana", "book": "Ramayana", "position": "Kanda 2, Sarga 060, Verse 010"}
{"quote": "tāṃ tataḥ saṃpariṣvajya vilapantīṃ tapasvinīm vyapaninyuḥ suduḥkhārtāṃ kausalyāṃ vyāvahārikāḥ", "category": "Epic, Ramayana", "book": "Ramayana", "position": "Kanda 2, Sarga 060, Verse 011"}
{"quote": "tailadroṇyām athāmātyāḥ saṃveśya jagatīpatim rājñaḥ sarvāṇy athādiṣṭāś cakruḥ karmāṇy anantaram", "category": "Epic, Ramayana", "book": "Ramayana", "position": "Kanda 2, Sarga 060, Verse 012"}
{"quote": "na tu saṃkalanaṃ rājño vinā putreṇa mantriṇaḥ sarvajñāḥ kartum īṣus te tato rakṣanti bhūmipam", "category": "Epic, Ramayana", "book": "Ramayana", "position": "Kanda 2, Sarga 060, Verse 013"}
{"quote": "tailadroṇyāṃ tu sacivaiḥ śāyitaṃ taṃ narādhipam hā mṛto 'yam iti jñātvā striyas tāḥ paryadevayan", "category": "Epic, Ramayana", "book": "Ramayana", "position": "Kanda 2, Sarga 060, Verse 014"}
{"quote": "bāhūn udyamya kṛpaṇā netraprasravaṇair mukhaiḥ rudantyaḥ śokasaṃtaptāḥ kṛpaṇaṃ paryadevayan", "category": "Epic, Ramayana", "book": "Ramayana", "position": "Kanda 2, Sarga 060, Verse 015"}
{"quote": "niśānakṣatrahīneva strīva bhartṛvivarjitā purī nārājatāyodhyā hīnā rājñā mahātmanā", "category": "Epic, Ramayana", "book": "Ramayana", "position": "Kanda 2, Sarga 060, Verse 016"}
{"quote": "bāṣpaparyākulajanā hāhābhūtakulāṅganā śūnyacatvaraveśmāntā na babhrāja yathāpuram", "category": "Epic, Ramayana", "book": "Ramayana", "position": "Kanda 2, Sarga 060, Verse 017"}
{"quote": "gataprabhā dyaur iva bhāskaraṃ vinā vyapetanakṣatragaṇeva śarvarī purī babhāse rahitā mahātmanā na cāsrakaṇṭhākulamārgacatvarā", "category": "Epic, Ramayana", "book": "Ramayana", "position": "Kanda 2, Sarga 060, Verse 018"}
{"quote": "narāś ca nāryaś ca sametya saṃghaśo vigarhamāṇā bharatasya mātaram tadā nagaryāṃ naradevasaṃkṣaye babhūvur ārtā na ca śarma lebhire", "category": "Epic, Ramayana", "book": "Ramayana", "position": "Kanda 2, Sarga 060, Verse 019"}
{"quote": "vyatītāyāṃ tu śarvaryām ādityasyodaye tataḥ sametya rājakartāraḥ sabhām īyur dvijātayaḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 001"}
{"quote": "mārkaṇḍeyo 'tha maudgalyo vāmadevaś ca kāśyapaḥ kātyayano gautamaś ca jābāliś ca mahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 002"}
{"quote": "ete dvijāḥ sahāmātyaiḥ pṛthag vācam udīrayan vasiṣṭham evābhimukhāḥ śreṣṭho rājapurohitam", "category": "Epic, Ramayana", "book": "Ramayana", "position": "Kanda 2, Sarga 061, Verse 003"}
{"quote": "atītā śarvarī duḥkhaṃ yā no varṣaśatopamā asmin pañcatvam āpanne putraśokena pārthive", "category": "Epic, Ramayana", "book": "Ramayana", "position": "Kanda 2, Sarga 061, Verse 004"}
{"quote": "svargataś ca mahārājo rāmaś cāraṇyam āśritaḥ lakṣmaṇaś cāpi tejasvī rāmeṇaiva gataḥ saha", "category": "Epic, Ramayana", "book": "Ramayana", "position": "Kanda 2, Sarga 061, Verse 005"}
{"quote": "ubhau bharataśatrughnau kkekayeṣu paraṃtapau pure rājagṛhe ramye mātāmahaniveśane", "category": "Epic, Ramayana", "book": "Ramayana", "position": "Kanda 2, Sarga 061, Verse 006"}
{"quote": "ikṣvākūṇām ihādyaiva kaś cid rājā vidhīyatām arājakaṃ hi no rāṣṭraṃ na vināśam avāpnuyāt", "category": "Epic, Ramayana", "book": "Ramayana", "position": "Kanda 2, Sarga 061, Verse 007"}
{"quote": "nārājale janapade vidyunmālī mahāsvanaḥ abhivarṣati parjanyo mahīṃ divyena vāriṇā", "category": "Epic, Ramayana", "book": "Ramayana", "position": "Kanda 2, Sarga 061, Verse 008"}
{"quote": "nārājake janapade bījamuṣṭiḥ prakīryate nārākake pituḥ putro bhāryā vā vartate vaśe", "category": "Epic, Ramayana", "book": "Ramayana", "position": "Kanda 2, Sarga 061, Verse 009"}
{"quote": "arājake dhanaṃ nāsti nāsti bhāryāpy arājake idam atyāhitaṃ cānyat kutaḥ satyam arājake", "category": "Epic, Ramayana", "book": "Ramayana", "position": "Kanda 2, Sarga 061, Verse 010"}
{"quote": "nārājake janapade kārayanti sabhāṃ narāḥ udyānāni ca ramyāṇi hṛṣṭāḥ puṇyagṛhāṇi ca", "category": "Epic, Ramayana", "book": "Ramayana", "position": "Kanda 2, Sarga 061, Verse 011"}
{"quote": "nārājake janapade yajñaśīlā dvijātayaḥ satrāṇy anvāsate dāntā brāhmaṇāḥ saṃśitavratāḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 012"}
{"quote": "nārājake janapade prabhūtanaṭanartakāḥ utsavāś ca samājāś ca vardhante rāṣṭravardhanāḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 013"}
{"quote": "nārajake janapade siddhārthā vyavahāriṇaḥ kathābhir anurajyante kathāśīlāḥ kathāpriyaiḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 014"}
{"quote": "nārājake janapade vāhanaiḥ śīghragāmibhiḥ narā niryānty araṇyāni nārībhiḥ saha kāminaḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 015"}
{"quote": "nārākaje janapade dhanavantaḥ surakṣitāḥ śerate vivṛta dvārāḥ kṛṣigorakṣajīvinaḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 016"}
{"quote": "nārājake janapade vaṇijo dūragāminaḥ gacchanti kṣemam adhvānaṃ bahupuṇyasamācitāḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 017"}
{"quote": "nārājake janapade caraty ekacaro vaśī bhāvayann ātmanātmānaṃ yatrasāyaṃgṛho muniḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 018"}
{"quote": "nārājake janapade yogakṣemaṃ pravartate na cāpy arājake senā śatrūn viṣahate yudhi", "category": "Epic, Ramayana", "book": "Ramayana", "position": "Kanda 2, Sarga 061, Verse 019"}
{"quote": "yathā hy anudakā nadyo yathā vāpy atṛṇaṃ vanam agopālā yathā gāvas tathā rāṣṭram arājakam", "category": "Epic, Ramayana", "book": "Ramayana", "position": "Kanda 2, Sarga 061, Verse 020"}
{"quote": "nārājake janapade svakaṃ bhavati kasya cit matsyā iva narā nityaṃ bhakṣayanti parasparam", "category": "Epic, Ramayana", "book": "Ramayana", "position": "Kanda 2, Sarga 061, Verse 021"}
{"quote": "yehi saṃbhinnamaryādā nāstikāś chinnasaṃśayāḥ te 'pi bhāvāya kalpante rājadaṇḍanipīḍitāḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 022"}
{"quote": "aho tama ivedaṃ syān na prajñāyeta kiṃ cana rājā cen na bhaveṃl loke vibhajan sādhvasādhunī", "category": "Epic, Ramayana", "book": "Ramayana", "position": "Kanda 2, Sarga 061, Verse 023"}
{"quote": "jīvaty api mahārāje tavaiva vacanaṃ vayam nātikramāmahe sarve velāṃ prāpyeva sāgaraḥ", "category": "Epic, Ramayana", "book": "Ramayana", "position": "Kanda 2, Sarga 061, Verse 024"}
{"quote": "sa naḥ samīkṣya dvijavaryavṛttaṃ nṛpaṃ vinā rājyam araṇyabhūtam kumāram ikṣvākusutaṃ vadānyaṃ tvam eva rājānam ihābhiṣiñcaya", "category": "Epic, Ramayana", "book": "Ramayana", "position": "Kanda 2, Sarga 061, Verse 025"}
{"quote": "teṣāṃ tad vacanaṃ śrutvā vasiṣṭhaḥ pratyuvāca ha mitrāmātyagaṇān sarvān brāhmaṇāṃs tān idaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 062, Verse 001"}
{"quote": "yad asau mātulakule pure rājagṛhe sukhī bharato vasati bhrātrā śatrughnena samanvitaḥ", "category": "Epic, Ramayana", "book": "Ramayana", "position": "Kanda 2, Sarga 062, Verse 002"}
{"quote": "tac chīghraṃ javanā dūtā gacchantu tvaritair hayaiḥ ānetuṃ bhrātarau vīrau kiṃ samīkṣāmahe vayam", "category": "Epic, Ramayana", "book": "Ramayana", "position": "Kanda 2, Sarga 062, Verse 003"}
{"quote": "gacchantv iti tataḥ sarve vasiṣṭhaṃ vākyam abruvan teṣāṃ tad vacanaṃ śrutvā vasiṣṭho vākyam abravīt", "category": "Epic, Ramayana", "book": "Ramayana", "position": "Kanda 2, Sarga 062, Verse 004"}
{"quote": "ehi siddhārtha vijaya jayantāśokanandana śrūyatām itikartavyaṃ sarvān eva bravīmi vaḥ", "category": "Epic, Ramayana", "book": "Ramayana", "position": "Kanda 2, Sarga 062, Verse 005"}
{"quote": "puraṃ rājagṛhaṃ gatvā śīghraṃ śīghrajavair hayaiḥ tyaktaśokair idaṃ vācyaḥ śāsanād bharato mama", "category": "Epic, Ramayana", "book": "Ramayana", "position": "Kanda 2, Sarga 062, Verse 006"}
{"quote": "purohitas tvāṃ kuśalaṃ prāha sarve ca mantriṇaḥ tvaramāṇaś ca niryāhi kṛtyam ātyayikaṃ tvayā", "category": "Epic, Ramayana", "book": "Ramayana", "position": "Kanda 2, Sarga 062, Verse 007"}
{"quote": "mā cāsmai proṣitaṃ rāmaṃ mā cāsmai pitaraṃ mṛtam bhavantaḥ śaṃsiṣur gatvā rāghavāṇām imaṃ kṣayam", "category": "Epic, Ramayana", "book": "Ramayana", "position": "Kanda 2, Sarga 062, Verse 008"}
{"quote": "kauśeyāni ca vastrāṇi bhūṣaṇāni varāṇi ca kṣipram ādāya rājñaś ca bharatasya ca gacchata vasiṣṭhenābhyanujñātā dūtāḥ saṃtvaritā yayuḥ", "category": "Epic, Ramayana", "book": "Ramayana", "position": "Kanda 2, Sarga 062, Verse 009"}
{"quote": "te hastina pure gaṅgāṃ tīrtvā pratyaṅmukhā yayuḥ pāñcāladeśam āsādya madhyena kurujāṅgalam", "category": "Epic, Ramayana", "book": "Ramayana", "position": "Kanda 2, Sarga 062, Verse 010"}
{"quote": "te prasannodakāṃ divyāṃ nānāvihagasevitām upātijagmur vegena śaradaṇḍāṃ janākulām", "category": "Epic, Ramayana", "book": "Ramayana", "position": "Kanda 2, Sarga 062, Verse 011"}
{"quote": "nikūlavṛkṣam āsādya divyaṃ satyopayācanam abhigamyābhivādyaṃ taṃ kuliṅgāṃ prāviśan purīm", "category": "Epic, Ramayana", "book": "Ramayana", "position": "Kanda 2, Sarga 062, Verse 012"}
{"quote": "abhikālaṃ tataḥ prāpya tejo'bhibhavanāc cyutāḥ yayur madhyena bāhlīkān sudāmānaṃ ca parvatam viṣṇoḥ padaṃ prekṣamāṇā vipāśāṃ cāpi śālmalīm", "category": "Epic, Ramayana", "book": "Ramayana", "position": "Kanda 2, Sarga 062, Verse 013"}
{"quote": "te śrāntavāhanā dūtā vikṛṣṭena satā pathā giri vrajaṃ pura varaṃ śīghram āsedur añjasā", "category": "Epic, Ramayana", "book": "Ramayana", "position": "Kanda 2, Sarga 062, Verse 014"}
{"quote": "bhartuḥ priyārthaṃ kularakṣaṇārthaṃ bhartuś ca vaṃśasya parigrahārtham aheḍamānās tvarayā sma dūtā rātryāṃ tu te tat puram eva yātāḥ", "category": "Epic, Ramayana", "book": "Ramayana", "position": "Kanda 2, Sarga 062, Verse 015"}
{"quote": "yām eva rātriṃ te dūtāḥ praviśanti sma tāṃ purīm bharatenāpi tāṃ rātriṃ svapno dṛṣṭo 'yam apriyaḥ", "category": "Epic, Ramayana", "book": "Ramayana", "position": "Kanda 2, Sarga 063, Verse 001"}
{"quote": "vyuṣṭām eva tu tāṃ rātriṃ dṛṣṭvā taṃ svapnam apriyam putro rājādhirājasya subhṛśaṃ paryatapyata", "category": "Epic, Ramayana", "book": "Ramayana", "position": "Kanda 2, Sarga 063, Verse 002"}
{"quote": "tapyamānaṃ samājñāya vayasyāḥ priyavādinaḥ āyāsaṃ hi vineṣyantaḥ sabhāyāṃ cakrire kathāḥ", "category": "Epic, Ramayana", "book": "Ramayana", "position": "Kanda 2, Sarga 063, Verse 003"}
{"quote": "vādayanti tathā śāntiṃ lāsayanty api cāpare nāṭakāny apare prāhur hāsyāni vividhāni ca", "category": "Epic, Ramayana", "book": "Ramayana", "position": "Kanda 2, Sarga 063, Verse 004"}
{"quote": "sa tair mahātmā bharataḥ sakhibhiḥ priya vādibhiḥ goṣṭhīhāsyāni kurvadbhir na prāhṛṣyata rāghavaḥ", "category": "Epic, Ramayana", "book": "Ramayana", "position": "Kanda 2, Sarga 063, Verse 005"}
{"quote": "tam abravīt priyasakho bharataṃ sakhibhir vṛtam suhṛdbhiḥ paryupāsīnaḥ kiṃ sakhe nānumodase", "category": "Epic, Ramayana", "book": "Ramayana", "position": "Kanda 2, Sarga 063, Verse 006"}
{"quote": "evaṃ bruvāṇaṃ suhṛdaṃ bharataḥ pratyuvāca ha śṛṇu tvaṃ yan nimittaṃme dainyam etad upāgatam", "category": "Epic, Ramayana", "book": "Ramayana", "position": "Kanda 2, Sarga 063, Verse 007"}
{"quote": "svapne pitaram adrākṣaṃ malinaṃ muktamūrdhajam patantam adriśikharāt kaluṣe gomaye hrade", "category": "Epic, Ramayana", "book": "Ramayana", "position": "Kanda 2, Sarga 063, Verse 008"}
{"quote": "plavamānaś ca me dṛṣṭaḥ sa tasmin gomayahrade pibann añjalinā tailaṃ hasann iva muhur muhuḥ", "category": "Epic, Ramayana", "book": "Ramayana", "position": "Kanda 2, Sarga 063, Verse 009"}
{"quote": "tatas tilodanaṃ bhuktvā punaḥ punar adhaḥśirāḥ tailenābhyaktasarvāṅgas tailam evāvagāhata", "category": "Epic, Ramayana", "book": "Ramayana", "position": "Kanda 2, Sarga 063, Verse 010"}
{"quote": "svapne 'pi sāgaraṃ śuṣkaṃ candraṃ ca patitaṃ bhuvi sahasā cāpi saṃśantaṃ jvalitaṃ jātavedasaṃ", "category": "Epic, Ramayana", "book": "Ramayana", "position": "Kanda 2, Sarga 063, Verse 011"}
{"quote": "avadīrṇāṃ ca pṛthivīṃ śuṣkāṃś ca vividhān drumān ahaṃ paśyāmi vidhvastān sadhūmāṃś caiva pārvatān", "category": "Epic, Ramayana", "book": "Ramayana", "position": "Kanda 2, Sarga 063, Verse 012"}
{"quote": "pīṭhe kārṣṇāyase cainaṃ niṣaṇṇaṃ kṛṣṇavāsasaṃ prahasanti sma rājānaṃ pramadāḥ kṛṣṇapiṅgalāḥ", "category": "Epic, Ramayana", "book": "Ramayana", "position": "Kanda 2, Sarga 063, Verse 013"}
{"quote": "tvaramāṇaś ca dharmātmā raktamālyānulepanaḥ rathena kharayuktena prayāto dakṣiṇāmukhaḥ", "category": "Epic, Ramayana", "book": "Ramayana", "position": "Kanda 2, Sarga 063, Verse 014"}
{"quote": "evam etan mayā dṛṣṭam imāṃ rātriṃ bhayāvahām ahaṃ rāmo 'tha vā rājā lakṣmaṇo vā mariṣyati", "category": "Epic, Ramayana", "book": "Ramayana", "position": "Kanda 2, Sarga 063, Verse 015"}
{"quote": "naro yānena yaḥ svapne kharayuktena yāti hi acirāt tasya dhūmāgraṃ citāyāṃ saṃpradṛśyate etannimittaṃ dīno 'haṃ tan na vaḥ pratipūjaye", "category": "Epic, Ramayana", "book": "Ramayana", "position": "Kanda 2, Sarga 063, Verse 016"}
{"quote": "śuṣyatīva ca me kaṇṭho na svastham iva me manaḥ jugupsann iva cātmānaṃ na ca paśyāmi kāraṇam", "category": "Epic, Ramayana", "book": "Ramayana", "position": "Kanda 2, Sarga 063, Verse 017"}
{"quote": "imāṃ hi duḥsvapnagatiṃ niśāmya tām anekarūpām avitarkitāṃ purā bhayaṃ mahat tad dhṛdayān na yāti me vicintya rājānam acintyadarśanam", "category": "Epic, Ramayana", "book": "Ramayana", "position": "Kanda 2, Sarga 063, Verse 018"}
{"quote": "bharate bruvati svapnaṃ dūtās te klāntavāhanāḥ praviśyāsahyaparikhaṃ ramyaṃ rājagṛhaṃ puram", "category": "Epic, Ramayana", "book": "Ramayana", "position": "Kanda 2, Sarga 064, Verse 001"}
{"quote": "samāgamya tu rājñā ca rājaputreṇa cārcitāḥ rājñaḥ pādau gṛhītvā tu tam ūcur bharataṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 064, Verse 002"}
{"quote": "purohitas tvā kuśalaṃ prāha sarve ca mantriṇaḥ tvaramāṇaś ca niryāhi kṛtyam ātyayikaṃ tvayā", "category": "Epic, Ramayana", "book": "Ramayana", "position": "Kanda 2, Sarga 064, Verse 003"}
{"quote": "atra viṃśatikoṭyas tu nṛpater mātulasya te daśakoṭyas tu saṃpūrṇās tathaiva ca nṛpātmaja", "category": "Epic, Ramayana", "book": "Ramayana", "position": "Kanda 2, Sarga 064, Verse 004"}
{"quote": "pratigṛhya ca tat sarvaṃ svanuraktaḥ suhṛjjane dūtān uvāca bharataḥ kāmaiḥ saṃpratipūjya tān", "category": "Epic, Ramayana", "book": "Ramayana", "position": "Kanda 2, Sarga 064, Verse 005"}
{"quote": "kaccit sukuśalī rājā pitā daśaratho mama kaccic cārāgatā rāme lakṣmaṇe vā mahātmani", "category": "Epic, Ramayana", "book": "Ramayana", "position": "Kanda 2, Sarga 064, Verse 006"}
{"quote": "āryā ca dharmaniratā dharmajñā dharmadarśinī arogā cāpi kausalyā mātā rāmasya dhīmataḥ", "category": "Epic, Ramayana", "book": "Ramayana", "position": "Kanda 2, Sarga 064, Verse 007"}
{"quote": "kaccit sumitrā dharmajñā jananī lakṣmaṇasya yā śatrughnasya ca vīrasya sārogā cāpi madhyamā", "category": "Epic, Ramayana", "book": "Ramayana", "position": "Kanda 2, Sarga 064, Verse 008"}
{"quote": "ātmakāmā sadā caṇḍī krodhanā prājñamāninī arogā cāpi kaikeyī mātā me kim uvāca ha", "category": "Epic, Ramayana", "book": "Ramayana", "position": "Kanda 2, Sarga 064, Verse 009"}
{"quote": "evam uktās tu te dūtā bharatena mahātmanā ūcuḥ saṃpraśritaṃ vākyam idaṃ taṃ bharataṃ tadā kuśalās te naravyāghra yeṣāṃ kuśalam icchasi", "category": "Epic, Ramayana", "book": "Ramayana", "position": "Kanda 2, Sarga 064, Verse 010"}
{"quote": "bharataś cāpi tān dūtān evam ukto 'bhyabhāṣata āpṛcche 'haṃ mahārājaṃ dūtāḥ saṃtvarayanti mām", "category": "Epic, Ramayana", "book": "Ramayana", "position": "Kanda 2, Sarga 064, Verse 011"}
{"quote": "evam uktvā tu tān dūtān bharataḥ pārthivātmajaḥ dūtaiḥ saṃcodito vākyaṃ mātāmaham uvāca ha", "category": "Epic, Ramayana", "book": "Ramayana", "position": "Kanda 2, Sarga 064, Verse 012"}
{"quote": "rājan pitur gamiṣyāmi sakāśaṃ dūtacoditaḥ punar apy aham eṣyāmi yadā me tvaṃ smariṣyasi", "category": "Epic, Ramayana", "book": "Ramayana", "position": "Kanda 2, Sarga 064, Verse 013"}
{"quote": "bharatenaivam uktas tu nṛpo mātāmahas tadā tam uvāca śubhaṃ vākyaṃ śirasy āghrāya rāghavam", "category": "Epic, Ramayana", "book": "Ramayana", "position": "Kanda 2, Sarga 064, Verse 014"}
{"quote": "gaccha tātānujāne tvāṃ kaikeyī suprajās tvayā mātaraṃ kuśalaṃ brūyāḥ pitaraṃ ca paraṃtapa", "category": "Epic, Ramayana", "book": "Ramayana", "position": "Kanda 2, Sarga 064, Verse 015"}
{"quote": "purohitaṃ ca kuśalaṃ ye cānye dvijasattamāḥ tau ca tāta maheṣvāsau bhrātaru rāmalakṣmaṇau", "category": "Epic, Ramayana", "book": "Ramayana", "position": "Kanda 2, Sarga 064, Verse 016"}
{"quote": "tasmai hastyuttamāṃś citrān kambalān ajināni ca abhisatkṛtya kaikeyo bharatāya dhanaṃ dadau", "category": "Epic, Ramayana", "book": "Ramayana", "position": "Kanda 2, Sarga 064, Verse 017"}
{"quote": "rukma niṣkasahasre dve ṣoḍaśāśvaśatāni ca satkṛtya kaikeyī putraṃ kekayo dhanam ādiśat", "category": "Epic, Ramayana", "book": "Ramayana", "position": "Kanda 2, Sarga 064, Verse 018"}
{"quote": "tathāmātyān abhipretān viśvāsyāṃś ca guṇānvitān dadāv aśvapatiḥ śīghraṃ bharatāyānuyāyinaḥ", "category": "Epic, Ramayana", "book": "Ramayana", "position": "Kanda 2, Sarga 064, Verse 019"}
{"quote": "airāvatān aindraśirān nāgān vai priyadarśanān kharāñ śīghrān susaṃyuktān mātulo 'smai dhanaṃ dadau", "category": "Epic, Ramayana", "book": "Ramayana", "position": "Kanda 2, Sarga 064, Verse 020"}
{"quote": "antaḥpure 'tisaṃvṛddhān vyāghravīryabalānvitān daṃṣṭrāyudhān mahākāyāñ śunaś copāyanaṃ dadau", "category": "Epic, Ramayana", "book": "Ramayana", "position": "Kanda 2, Sarga 064, Verse 021"}
{"quote": "sa mātāmaham āpṛcchya mātulaṃ ca yudhājitam ratham āruhya bharataḥ śatrughnasahito yayau", "category": "Epic, Ramayana", "book": "Ramayana", "position": "Kanda 2, Sarga 064, Verse 022"}
{"quote": "rathān maṇḍalacakrāṃś ca yojayitvā paraḥśatam uṣṭrago'śvakharair bhṛtyā bharataṃ yāntam anvayuḥ", "category": "Epic, Ramayana", "book": "Ramayana", "position": "Kanda 2, Sarga 064, Verse 023"}
{"quote": "balena gupto bharato mahātmā sahāryakasyātmasamair amātyaiḥ ādāya śatrughnam apetaśatrur gṛhād yayau siddha ivendralokāt", "category": "Epic, Ramayana", "book": "Ramayana", "position": "Kanda 2, Sarga 064, Verse 024"}
{"quote": "sa prāṅmukho rājagṛhād abhiniryāya vīryavān hrādinīṃ dūrapārāṃ ca pratyaksrotas taraṅgiṇīm śatadrūm atarac chrīmān nadīm ikṣvākunandanaḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 001"}
{"quote": "eladhāne nadīṃ tīrtvā prāpya cāparaparpaṭān śilām ākurvatīṃ tīrtvā āgneyaṃ śalyakartanam", "category": "Epic, Ramayana", "book": "Ramayana", "position": "Kanda 2, Sarga 065, Verse 002"}
{"quote": "satyasaṃdhaḥ śuciḥ śrīmān prekṣamāṇaḥ śilāvahām atyayāt sa mahāśailān vanaṃ caitrarathaṃ prati", "category": "Epic, Ramayana", "book": "Ramayana", "position": "Kanda 2, Sarga 065, Verse 003"}
{"quote": "veginīṃ ca kuliṅgākhyāṃ hrādinīṃ parvatāvṛtām yamunāṃ prāpya saṃtīrṇo balam āśvāsayat tadā", "category": "Epic, Ramayana", "book": "Ramayana", "position": "Kanda 2, Sarga 065, Verse 004"}
{"quote": "śītīkṛtya tu gātrāṇi klāntān āśvāsya vājinaḥ tatra snātvā ca pītvā ca prāyād ādāya codakam", "category": "Epic, Ramayana", "book": "Ramayana", "position": "Kanda 2, Sarga 065, Verse 005"}
{"quote": "rājaputro mahāraṇyam anabhīkṣṇopasevitam bhadro bhadreṇa yānena mārutaḥ kham ivātyayāt", "category": "Epic, Ramayana", "book": "Ramayana", "position": "Kanda 2, Sarga 065, Verse 006"}
{"quote": "toraṇaṃ dakṣiṇārdhena jambūprastham upāgamat varūthaṃ ca yayau ramyaṃ grāmaṃ daśarathātmajaḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 007"}
{"quote": "tatra ramye vane vāsaṃ kṛtvāsau prāṅmukho yayau udyānam ujjihānāyāḥ priyakā yatra pādapāḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 008"}
{"quote": "sālāṃs tu priyakān prāpya śīghrān āsthāya vājinaḥ anujñāpyātha bharato vāhinīṃ tvarito yayau", "category": "Epic, Ramayana", "book": "Ramayana", "position": "Kanda 2, Sarga 065, Verse 009"}
{"quote": "vāsaṃ kṛtvā sarvatīrthe tīrtvā cottānakāṃ nadīm anyā nadīś ca vividhāḥ pārvatīyais turaṃgamaiḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 010"}
{"quote": "hastipṛṣṭhakam āsādya kuṭikām atyavartata tatāra ca naravyāghro lauhitye sa kapīvatīm ekasāle sthāṇumatīṃ vinate gomatīṃ nadīm", "category": "Epic, Ramayana", "book": "Ramayana", "position": "Kanda 2, Sarga 065, Verse 011"}
{"quote": "kaliṅga nagare cāpi prāpya sālavanaṃ tadā bharataḥ kṣipram āgacchat supariśrāntavāhanaḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 012"}
{"quote": "vanaṃ ca samatītyāśu śarvaryām aruṇodaye ayodhyāṃ manunā rājñā nirmitāṃ sa dadarśa ha", "category": "Epic, Ramayana", "book": "Ramayana", "position": "Kanda 2, Sarga 065, Verse 013"}
{"quote": "tāṃ purīṃ puruṣavyāghraḥ saptarātroṣiṭaḥ pathi ayodhyām agrato dṛṣṭvā rathe sārathim abravīt", "category": "Epic, Ramayana", "book": "Ramayana", "position": "Kanda 2, Sarga 065, Verse 014"}
{"quote": "eṣā nātipratītā me puṇyodyānā yaśasvinī ayodhyā dṛśyate dūrāt sārathe pāṇḍumṛttikā", "category": "Epic, Ramayana", "book": "Ramayana", "position": "Kanda 2, Sarga 065, Verse 015"}
{"quote": "yajvabhir guṇasaṃpannair brāhmaṇair vedapāragaiḥ bhūyiṣṭham ṛddhair ākīrṇā rājarṣivarapālitā", "category": "Epic, Ramayana", "book": "Ramayana", "position": "Kanda 2, Sarga 065, Verse 016"}
{"quote": "ayodhyāyāṃ purāśabdaḥ śrūyate tumulo mahān samantān naranārīṇāṃ tam adya na śṛṇomy aham", "category": "Epic, Ramayana", "book": "Ramayana", "position": "Kanda 2, Sarga 065, Verse 017"}
{"quote": "udyānāni hi sāyāhne krīḍitvoparatair naraiḥ samantād vipradhāvadbhiḥ prakāśante mamānyadā", "category": "Epic, Ramayana", "book": "Ramayana", "position": "Kanda 2, Sarga 065, Verse 018"}
{"quote": "tāny adyānurudantīva parityaktāni kāmibhiḥ araṇyabhūteva purī sārathe pratibhāti me", "category": "Epic, Ramayana", "book": "Ramayana", "position": "Kanda 2, Sarga 065, Verse 019"}
{"quote": "na hy atra yānair dṛśyante na gajair na ca vājibhiḥ niryānto vābhiyānto vā naramukhyā yathāpuram", "category": "Epic, Ramayana", "book": "Ramayana", "position": "Kanda 2, Sarga 065, Verse 020"}
{"quote": "aniṣṭāni ca pāpāni paśyāmi vividhāni ca nimittāny amanojñāni tena sīdati te manaḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 021"}
{"quote": "dvāreṇa vaijayantena prāviśac chrāntavāhanaḥ dvāḥsthair utthāya vijayaṃ pṛṣṭas taiḥ sahito yayau", "category": "Epic, Ramayana", "book": "Ramayana", "position": "Kanda 2, Sarga 065, Verse 022"}
{"quote": "sa tv anekāgrahṛdayo dvāḥsthaṃ pratyarcya taṃ janam sūtam aśvapateḥ klāntam abravīt tatra rāghavaḥ", "category": "Epic, Ramayana", "book": "Ramayana", "position": "Kanda 2, Sarga 065, Verse 023"}
{"quote": "śrutā no yādṛśāḥ pūrvaṃ nṛpatīnāṃ vināśane ākārās tān ahaṃ sarvān iha paśyāmi sārathe", "category": "Epic, Ramayana", "book": "Ramayana", "position": "Kanda 2, Sarga 065, Verse 024"}
{"quote": "malinaṃ cāśrupūrṇākṣaṃ dīnaṃ dhyānaparaṃ kṛśam sastrī puṃsaṃ ca paśyāmi janam utkaṇṭhitaṃ pure", "category": "Epic, Ramayana", "book": "Ramayana", "position": "Kanda 2, Sarga 065, Verse 025"}
{"quote": "ity evam uktvā bharataḥ sūtaṃ taṃ dīnamānasaḥ tāny aniṣṭāny ayodhyāyāṃ prekṣya rājagṛhaṃ yayau", "category": "Epic, Ramayana", "book": "Ramayana", "position": "Kanda 2, Sarga 065, Verse 026"}
{"quote": "tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrām dṛṣṭvā purīm indrapurī prakāśāṃ duḥkhena saṃpūrṇataro babhūva", "category": "Epic, Ramayana", "book": "Ramayana", "position": "Kanda 2, Sarga 065, Verse 027"}
{"quote": "bahūni paśyan manaso 'priyāṇi yāny annyadā nāsya pure babhūvuḥ avākśirā dīnamanā nahṛṣṭaḥ pitur mahātmā praviveśa veśma", "category": "Epic, Ramayana", "book": "Ramayana", "position": "Kanda 2, Sarga 065, Verse 028"}
{"quote": "apaśyaṃs tu tatas tatra pitaraṃ pitur ālaye jagāma bharato draṣṭuṃ mātaraṃ mātur ālaye", "category": "Epic, Ramayana", "book": "Ramayana", "position": "Kanda 2, Sarga 066, Verse 001"}
{"quote": "anuprāptaṃ tu taṃ dṛṣṭvā kaikeyī proṣitaṃ sutam utpapāta tadā hṛṣṭā tyaktvā sauvarṇamānasaṃ", "category": "Epic, Ramayana", "book": "Ramayana", "position": "Kanda 2, Sarga 066, Verse 002"}
{"quote": "sa praviśyaiva dharmātmā svagṛhaṃ śrīvivarjitam bharataḥ prekṣya jagrāha jananyāś caraṇau śubhau", "category": "Epic, Ramayana", "book": "Ramayana", "position": "Kanda 2, Sarga 066, Verse 003"}
{"quote": "taṃ mūrdhni samupāghrāya pariṣvajya yaśasvinam aṅke bharatam āropya praṣṭuṃ samupacakrame", "category": "Epic, Ramayana", "book": "Ramayana", "position": "Kanda 2, Sarga 066, Verse 004"}
{"quote": "adya te kati cid rātryaś cyutasyāryakaveśmanaḥ api nādhvaśramaḥ śīghraṃ rathenāpatatas tava", "category": "Epic, Ramayana", "book": "Ramayana", "position": "Kanda 2, Sarga 066, Verse 005"}
{"quote": "āryakas te sukuśalo yudhājin mātulas tava pravāsāc ca sukhaṃ putra sarvaṃ me vaktum arhasi", "category": "Epic, Ramayana", "book": "Ramayana", "position": "Kanda 2, Sarga 066, Verse 006"}
{"quote": "evaṃ pṛṣṭhas tu kaikeyyā priyaṃ pārthivanandanaḥ ācaṣṭa bharataḥ sarvaṃ mātre rājīvalocanaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 007"}
{"quote": "adya me saptamī rātriś cyutasyāryakaveśmanaḥ ambāyāḥ kuśalī tāto yudhājin mātulaś ca me", "category": "Epic, Ramayana", "book": "Ramayana", "position": "Kanda 2, Sarga 066, Verse 008"}
{"quote": "yan me dhanaṃ ca ratnaṃ ca dadau rājā paraṃtapaḥ pariśrāntaṃ pathy abhavat tato 'haṃ pūrvam āgataḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 009"}
{"quote": "rājavākyaharair dūtais tvaryamāṇo 'ham āgataḥ yad ahaṃ praṣṭum icchāmi tad ambā vaktum arhasi", "category": "Epic, Ramayana", "book": "Ramayana", "position": "Kanda 2, Sarga 066, Verse 010"}
{"quote": "śūnyo 'yaṃ śayanīyas te paryaṅko hemabhūṣitaḥ na cāyam ikṣvākujanaḥ prahṛṣṭaḥ pratibhāti me", "category": "Epic, Ramayana", "book": "Ramayana", "position": "Kanda 2, Sarga 066, Verse 011"}
{"quote": "rājā bhavati bhūyiṣṭham ihāmbāyā niveśane tam ahaṃ nādya paśyāmi draṣṭum icchann ihāgataḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 012"}
{"quote": "pitur grahīṣye caraṇau taṃ mamākhyāhi pṛcchataḥ āhosvid amba jyeṣṭhāyāḥ kausalyāyā niveśane", "category": "Epic, Ramayana", "book": "Ramayana", "position": "Kanda 2, Sarga 066, Verse 013"}
{"quote": "taṃ pratyuvāca kaikeyī priyavad ghoram apriyam ajānantaṃ prajānantī rājyalobhena mohitā yā gatiḥ sarvabhūtānāṃ tāṃ gatiṃ te pitā gataḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 014"}
{"quote": "tac chrutvā bharato vākyaṃ dharmābhijanavāñ śuciḥ papāta sahasā bhūmau pitṛśokabalārditaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 015"}
{"quote": "tataḥ śokena saṃvītaḥ pitur maraṇaduḥkhitaḥ vilalāpa mahātejā bhrāntākulitacetanaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 016"}
{"quote": "etat suruciraṃ bhāti pitur me śayanaṃ purā tad idaṃ na vibhāty adya vihīnaṃ tena dhīmatā", "category": "Epic, Ramayana", "book": "Ramayana", "position": "Kanda 2, Sarga 066, Verse 017"}
{"quote": "tam ārtaṃ devasaṃkāśaṃ samīkṣya patitaṃ bhuvi utthāpayitvā śokārtaṃ vacanaṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 066, Verse 018"}
{"quote": "uttiṣṭhottiṣṭha kiṃ śeṣe rājaputra mahāyaśaḥ tvadvidhā na hi śocanti santaḥ sadasi saṃmatāḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 019"}
{"quote": "sa rudatyā ciraṃ kālaṃ bhūmau viparivṛtya ca jananīṃ pratyuvācedaṃ śokair bahubhir āvṛtaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 020"}
{"quote": "abhiṣekṣyati rāmaṃ tu rājā yajñaṃ nu yakṣyati ity ahaṃ kṛtasaṃkalpo hṛṣṭo yātrām ayāsiṣam", "category": "Epic, Ramayana", "book": "Ramayana", "position": "Kanda 2, Sarga 066, Verse 021"}
{"quote": "tad idaṃ hy anyathā bhūtaṃ vyavadīrṇaṃ mano mama pitaraṃ yo na paśyāmi nityaṃ priyahite ratam", "category": "Epic, Ramayana", "book": "Ramayana", "position": "Kanda 2, Sarga 066, Verse 022"}
{"quote": "amba kenātyagād rājā vyādhinā mayy anāgate dhanyā rāmādayaḥ sarve yaiḥ pitā saṃskṛtaḥ svayam", "category": "Epic, Ramayana", "book": "Ramayana", "position": "Kanda 2, Sarga 066, Verse 023"}
{"quote": "na nūnaṃ māṃ mahārājaḥ prāptaṃ jānāti kīrtimān upajighred dhi māṃ mūrdhni tātaḥ saṃnamya satvaram", "category": "Epic, Ramayana", "book": "Ramayana", "position": "Kanda 2, Sarga 066, Verse 024"}
{"quote": "kva sa pāṇiḥ sukhasparśas tātasyākliṣṭakarmaṇaḥ yena māṃ rajasā dhvastam abhīkṣṇaṃ parimārjati", "category": "Epic, Ramayana", "book": "Ramayana", "position": "Kanda 2, Sarga 066, Verse 025"}
{"quote": "yo me bhrātā pitā bandhur yasya dāso 'smi dhīmataḥ tasya māṃ śīghram ākhyāhi rāmasyākliṣṭa karmaṇaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 026"}
{"quote": "pitā hi bhavati jyeṣṭho dharmam āryasya jānataḥ tasya pādau grahīṣyāmi sa hīdānīṃ gatir mama", "category": "Epic, Ramayana", "book": "Ramayana", "position": "Kanda 2, Sarga 066, Verse 027"}
{"quote": "ārye kim abravīd rājā pitā me satyavikramaḥ paścimaṃ sādhu saṃdeśam icchāmi śrotum ātmanaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 028"}
{"quote": "iti pṛṣṭā yathātattvaṃ kaikeyī vākyam abravīt rāmeti rājā vilapan hā sīte lakṣmaṇeti ca sa mahātmā paraṃ lokaṃ gato gatimatāṃ varaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 029"}
{"quote": "imāṃ tu paścimāṃ vācaṃ vyājahāra pitā tava kāla dharmaparikṣiptaḥ pāśair iva mahāgajaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 030"}
{"quote": "siddhārthās tu narā rāmam āgataṃ sītayā saha lakṣmaṇaṃ ca mahābāhuṃ drakṣyanti punar āgatam", "category": "Epic, Ramayana", "book": "Ramayana", "position": "Kanda 2, Sarga 066, Verse 031"}
{"quote": "tac chrutvā viṣasādaiva dvitīyā priyaśaṃsanāt viṣaṇṇavadano bhūtvā bhūyaḥ papraccha mātaram", "category": "Epic, Ramayana", "book": "Ramayana", "position": "Kanda 2, Sarga 066, Verse 032"}
{"quote": "kva cedānīṃ sa dharmātmā kausalyānandavardhanaḥ lakṣmaṇena saha bhrātrā sītayā ca samaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 033"}
{"quote": "tathā pṛṣṭā yathātattvam ākhyātum upacakrame mātāsya yugapad vākyaṃ vipriyaṃ priyaśaṅkayā", "category": "Epic, Ramayana", "book": "Ramayana", "position": "Kanda 2, Sarga 066, Verse 034"}
{"quote": "sa hi rājasutaḥ putra cīravāsā mahāvanam daṇḍakān saha vaidehyā lakṣmaṇānucaro gataḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 035"}
{"quote": "tac chrutvā bharatas trasto bhrātuś cāritraśaṅkayā svasya vaṃśasya māhātmyāt praṣṭuṃ samupacakrame", "category": "Epic, Ramayana", "book": "Ramayana", "position": "Kanda 2, Sarga 066, Verse 036"}
{"quote": "kaccin na brāhmaṇavadhaṃ hṛtaṃ rāmeṇa kasya cit kaccin nāḍhyo daridro vā tenāpāpo vihiṃsitaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 037"}
{"quote": "kaccin na paradārān vā rājaputro 'bhimanyate kasmāt sa daṇḍakāraṇye bhrūṇaheva vivāsitaḥ", "category": "Epic, Ramayana", "book": "Ramayana", "position": "Kanda 2, Sarga 066, Verse 038"}
{"quote": "athāsya capalā mātā tat svakarma yathātatham tenaiva strīsvabhāvena vyāhartum upacakrame", "category": "Epic, Ramayana", "book": "Ramayana", "position": "Kanda 2, Sarga 066, Verse 039"}
{"quote": "na brāhmaṇadhanaṃ kiṃ cid dhṛtaṃ rāmeṇa kasya cit kaś cin nāḍhyo daridro vā tenāpāpo vihiṃsitaḥ na rāmaḥ paradārāṃś ca cakṣurbhyām api paśyati", "category": "Epic, Ramayana", "book": "Ramayana", "position": "Kanda 2, Sarga 066, Verse 040"}
{"quote": "mayā tu putra śrutvaiva rāmasyaivābhiṣecanam yācitas te pitā rājyaṃ rāmasya ca vivāsanam", "category": "Epic, Ramayana", "book": "Ramayana", "position": "Kanda 2, Sarga 066, Verse 041"}
{"quote": "sa svavṛttiṃ samāsthāya pitā te tat tathākarot rāmaś ca sahasaumitriḥ preṣitaḥ saha sītayā", "category": "Epic, Ramayana", "book": "Ramayana", "position": "Kanda 2, Sarga 066, Verse 042"}
{"quote": "tam apaśyan priyaṃ putraṃ mahīpālo mahāyaśāḥ putraśokaparidyūnaḥ pañcatvam upapedivān", "category": "Epic, Ramayana", "book": "Ramayana", "position": "Kanda 2, Sarga 066, Verse 043"}
{"quote": "tvayā tv idānīṃ dharmajña rājatvam avalambyatām tvatkṛte hi mayā sarvam idam evaṃvidhaṃ kṛtam", "category": "Epic, Ramayana", "book": "Ramayana", "position": "Kanda 2, Sarga 066, Verse 044"}
{"quote": "tat putra śīghraṃ vidhinā vidhijñair vasiṣṭhamukhyaiḥ sahito dvijendraiḥ saṃkālya rājānam adīnasattvam ātmānam urvyām abhiṣecayasva", "category": "Epic, Ramayana", "book": "Ramayana", "position": "Kanda 2, Sarga 066, Verse 045"}
{"quote": "śrutvā tu pitaraṃ vṛttaṃ bhrātaru ca vivāsitau bharato duḥkhasaṃtapta idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 067, Verse 001"}
{"quote": "kiṃ nuṇkāryaṃ hatasyeha mama rājyena śocataḥ vihīnasyātha pitrā ca bhrātrā pitṛsamena ca", "category": "Epic, Ramayana", "book": "Ramayana", "position": "Kanda 2, Sarga 067, Verse 002"}
{"quote": "duḥkhe me duḥkham akaror vraṇe kṣāram ivādadhāḥ rājānaṃ pretabhāvasthaṃ kṛtvā rāmaṃ ca tāpasaṃ", "category": "Epic, Ramayana", "book": "Ramayana", "position": "Kanda 2, Sarga 067, Verse 003"}
{"quote": "kulasya tvam abhāvāya kālarātrir ivāgatā aṅgāram upagūhya sma pitā me nāvabuddhavān", "category": "Epic, Ramayana", "book": "Ramayana", "position": "Kanda 2, Sarga 067, Verse 004"}
{"quote": "kausalyā ca sumitrā ca putraśokābhipīḍite duṣkaraṃ yadi jīvetāṃ prāpya tvāṃ jananīṃ mama", "category": "Epic, Ramayana", "book": "Ramayana", "position": "Kanda 2, Sarga 067, Verse 005"}
{"quote": "nanu tv āryo 'pi dharmātmā tvayi vṛttim anuttamām vartate guruvṛttijño yathā mātari vartate", "category": "Epic, Ramayana", "book": "Ramayana", "position": "Kanda 2, Sarga 067, Verse 006"}
{"quote": "tathā jyeṣṭhā hi me mātā kausalyā dīrghadarśinī tvayi dharmaṃ samāsthāya bhaginyām iva vartate", "category": "Epic, Ramayana", "book": "Ramayana", "position": "Kanda 2, Sarga 067, Verse 007"}
{"quote": "tasyāḥ putraṃ kṛtātmānaṃ cīravalkalavāsasaṃ prasthāpya vanavāsāya kathaṃ pāpe na śocasi", "category": "Epic, Ramayana", "book": "Ramayana", "position": "Kanda 2, Sarga 067, Verse 008"}
{"quote": "apāpadarśinaṃ śūraṃ kṛtātmānaṃ yaśasvinam pravrājya cīravasanaṃ kiṃ nu paśyasi kāraṇam", "category": "Epic, Ramayana", "book": "Ramayana", "position": "Kanda 2, Sarga 067, Verse 009"}
{"quote": "lubdhāyā vidito manye na te 'haṃ rāghavaṃ prati tathā hy anartho rājyārthaṃ tvayā nīto mahān ayam", "category": "Epic, Ramayana", "book": "Ramayana", "position": "Kanda 2, Sarga 067, Verse 010"}
{"quote": "ahaṃ hi puruṣavyāghrāv apaśyan rāmalakṣmaṇau kena śaktiprabhāvena rājyaṃ rakṣitum utsahe", "category": "Epic, Ramayana", "book": "Ramayana", "position": "Kanda 2, Sarga 067, Verse 011"}
{"quote": "taṃ hi nityaṃ mahārājo balavantaṃ mahābalaḥ apāśrito 'bhūd dharmātmā merur meruvanaṃ yathā", "category": "Epic, Ramayana", "book": "Ramayana", "position": "Kanda 2, Sarga 067, Verse 012"}
{"quote": "so 'haṃ katham imaṃ bhāraṃ mahādhuryasamudyatam damyo dhuram ivāsādya saheyaṃ kena caujasā", "category": "Epic, Ramayana", "book": "Ramayana", "position": "Kanda 2, Sarga 067, Verse 013"}
{"quote": "atha vā me bhavec chaktir yogair buddhibalena vā sakāmāṃ na kariṣyāmi tvām ahaṃ putragardhinīm nivartayiṣyāmi vanād bhrātaraṃ svajanapriyam", "category": "Epic, Ramayana", "book": "Ramayana", "position": "Kanda 2, Sarga 067, Verse 014"}
{"quote": "ity evam uktvā bharato mahātmā priyetarair vākyagaṇais tudaṃs tām śokāturaś cāpi nanāda bhūyaḥ siṃho yathā parvatagahvarasthaḥ", "category": "Epic, Ramayana", "book": "Ramayana", "position": "Kanda 2, Sarga 067, Verse 015"}
{"quote": "tāṃ tathā garhayitvā tu mātaraṃ bharatas tadā roṣeṇa mahatāviṣṭaḥ punar evābravīd vacaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 001"}
{"quote": "rājyād bhraṃśasva kaikeyi nṛśaṃse duṣṭacāriṇi parityaktā ca dharmeṇa mā mṛtaṃ rudatī bhava", "category": "Epic, Ramayana", "book": "Ramayana", "position": "Kanda 2, Sarga 068, Verse 002"}
{"quote": "kiṃ nu te 'dūṣayad rājā rāmo vā bhṛśadhārmikaḥ yayor mṛtyur vivāsaś ca tvatkṛte tulyam āgatau", "category": "Epic, Ramayana", "book": "Ramayana", "position": "Kanda 2, Sarga 068, Verse 003"}
{"quote": "bhrūṇahatyām asi prāptā kulasyāsya vināśanāt kaikeyi narakaṃ gaccha mā ca bhartuḥ salokatām", "category": "Epic, Ramayana", "book": "Ramayana", "position": "Kanda 2, Sarga 068, Verse 004"}
{"quote": "yat tvayā hīdṛśaṃ pāpaṃ kṛtaṃ ghoreṇa karmaṇā sarvalokapriyaṃ hitvā mamāpy āpāditaṃ bhayam", "category": "Epic, Ramayana", "book": "Ramayana", "position": "Kanda 2, Sarga 068, Verse 005"}
{"quote": "tvatkṛte me pitā vṛtto rāmaś cāraṇyam āśritaḥ ayaśo jīvaloke ca tvayāhaṃ pratipāditaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 006"}
{"quote": "mātṛrūpe mamāmitre nṛśaṃse rājyakāmuke na te 'ham abhibhāṣyo 'smi durvṛtte patighātini", "category": "Epic, Ramayana", "book": "Ramayana", "position": "Kanda 2, Sarga 068, Verse 007"}
{"quote": "kausalyā ca sumitrā ca yāś cānyā mama mātaraḥ duḥkhena mahatāviṣṭās tvāṃ prāpya kuladūṣiṇīm", "category": "Epic, Ramayana", "book": "Ramayana", "position": "Kanda 2, Sarga 068, Verse 008"}
{"quote": "na tvam aśvapateḥ kanyā dharmarājasya dhīmataḥ rākṣasī tatra jātāsi kulapradhvaṃsinī pituḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 009"}
{"quote": "yat tvayā dhārmiko rāmo nityaṃ satyaparāyaṇaḥ vanaṃ prasthāpito duḥkhāt pitā ca tridivaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 010"}
{"quote": "yat pradhānāsi tat pāpaṃ mayi pitrā vinākṛte bhrātṛbhyāṃ ca parityakte sarvalokasya cāpriye", "category": "Epic, Ramayana", "book": "Ramayana", "position": "Kanda 2, Sarga 068, Verse 011"}
{"quote": "kausalyāṃ dharmasaṃyuktāṃ viyuktāṃ pāpaniścaye kṛtvā kaṃ prāpsyase tv adya lokaṃ nirayagāminī", "category": "Epic, Ramayana", "book": "Ramayana", "position": "Kanda 2, Sarga 068, Verse 012"}
{"quote": "kiṃ nāvabudhyase krūre niyataṃ bandhusaṃśrayam jyeṣṭhaṃ pitṛsamaṃ rāmaṃ kausalyāyātmasaṃbhavam", "category": "Epic, Ramayana", "book": "Ramayana", "position": "Kanda 2, Sarga 068, Verse 013"}
{"quote": "aṅgapratyaṅgajaḥ putro hṛdayāc cāpi jāyate tasmāt priyataro mātuḥ priyatvān na tu bāndhavaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 014"}
{"quote": "anyadā kila dharmajñā surabhiḥ surasaṃmatā vahamānau dadarśorvyāṃ putrau vigatacetasau", "category": "Epic, Ramayana", "book": "Ramayana", "position": "Kanda 2, Sarga 068, Verse 015"}
{"quote": "tāv ardhadivase śrāntau dṛṣṭvā putrau mahītale ruroda putra śokena bāṣpaparyākulekṣaṇā", "category": "Epic, Ramayana", "book": "Ramayana", "position": "Kanda 2, Sarga 068, Verse 016"}
{"quote": "adhastād vrajatas tasyāḥ surarājño mahātmanaḥ bindavaḥ patitā gātre sūkṣmāḥ surabhigandhinaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 017"}
{"quote": "tāṃ dṛṣṭvā śokasaṃtaptāṃ vajrapāṇir yaśasvinīm indraḥ prāñjalir udvignaḥ surarājo 'bravīd vacaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 018"}
{"quote": "bhayaṃ kaccin na cāsmāsu kutaś cid vidyate mahat kuto nimittaḥ śokas te brūhi sarvahitaiṣiṇi", "category": "Epic, Ramayana", "book": "Ramayana", "position": "Kanda 2, Sarga 068, Verse 019"}
{"quote": "evam uktā tu surabhiḥ surarājena dhīmatā patyuvāca tato dhīrā vākyaṃ vākyaviśāradā", "category": "Epic, Ramayana", "book": "Ramayana", "position": "Kanda 2, Sarga 068, Verse 020"}
{"quote": "śāntaṃ pātaṃ na vaḥ kiṃ cit kutaś cid amarādhipa ahaṃ tu magnau śocāmi svaputrau viṣame sthitau", "category": "Epic, Ramayana", "book": "Ramayana", "position": "Kanda 2, Sarga 068, Verse 021"}
{"quote": "etau dṛṣṭvā kṛṣau dīnau sūryaraśmipratāpinau vadhyamānau balīvardau karṣakeṇa surādhipa", "category": "Epic, Ramayana", "book": "Ramayana", "position": "Kanda 2, Sarga 068, Verse 022"}
{"quote": "mama kāyāt prasūtau hi duḥkhitau bhāra pīḍitau yau dṛṣṭvā paritapye 'haṃ nāsti putrasamaḥ priyaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 023"}
{"quote": "yasyāḥ putra sahasrāṇi sāpi śocati kāmadhuk kiṃ punar yā vinā rāmaṃ kausalyā vartayiṣyati", "category": "Epic, Ramayana", "book": "Ramayana", "position": "Kanda 2, Sarga 068, Verse 024"}
{"quote": "ekaputrā ca sādhvī ca vivatseyaṃ tvayā kṛtā tasmāt tvaṃ satataṃ duḥkhaṃ pretya ceha ca lapsyase", "category": "Epic, Ramayana", "book": "Ramayana", "position": "Kanda 2, Sarga 068, Verse 025"}
{"quote": "ahaṃ hy apacitiṃ bhrātuḥ pituś ca sakalām imām vardhanaṃ yaśasaś cāpi kariṣyāmi na saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 026"}
{"quote": "ānāyayitvā tanayaṃ kausalyāyā mahādyutim svayam eva pravekṣyāmi vanaṃ muniniṣevitam", "category": "Epic, Ramayana", "book": "Ramayana", "position": "Kanda 2, Sarga 068, Verse 027"}
{"quote": "iti nāga ivāraṇye tomarāṅkuśacoditaḥ papāta bhuvi saṃkruddho niḥśvasann iva pannagaḥ", "category": "Epic, Ramayana", "book": "Ramayana", "position": "Kanda 2, Sarga 068, Verse 028"}
{"quote": "saṃraktanetraḥ śithilāmbaras tadā vidhūtasarvābharaṇaḥ paraṃtapaḥ babhūva bhūmau patito nṛpātmajaḥ śacīpateḥ ketur ivotsavakṣaye", "category": "Epic, Ramayana", "book": "Ramayana", "position": "Kanda 2, Sarga 068, Verse 029"}
{"quote": "tathaiva krośatas tasya bharatasya mahātmanaḥ kausalyā śabdam ājñāya sumitrām idam abravīt", "category": "Epic, Ramayana", "book": "Ramayana", "position": "Kanda 2, Sarga 069, Verse 001"}
{"quote": "āgataḥ krūrakāryāyāḥ kaikeyyā bharataḥ sutaḥ tam ahaṃ draṣṭum icchāmi bharataṃ dīrghadarśinam", "category": "Epic, Ramayana", "book": "Ramayana", "position": "Kanda 2, Sarga 069, Verse 002"}
{"quote": "evam uktvā sumitrāṃ sā vivarṇā malināmbarā pratasthe bharato yatra vepamānā vicetanā", "category": "Epic, Ramayana", "book": "Ramayana", "position": "Kanda 2, Sarga 069, Verse 003"}
{"quote": "sa tu rāmānujaś cāpi śatrughnasahitas tadā pratasthe bharato yatra kausalyāyā niveśanam", "category": "Epic, Ramayana", "book": "Ramayana", "position": "Kanda 2, Sarga 069, Verse 004"}
{"quote": "tataḥ śatrughnabharatau kausalyāṃ prekṣya duḥkhitau paryaṣvajetāṃ duḥkhārtāṃ patitāṃ naṣṭacetanām", "category": "Epic, Ramayana", "book": "Ramayana", "position": "Kanda 2, Sarga 069, Verse 005"}
{"quote": "bharataṃ pratyuvācedaṃ kausalyā bhṛśaduḥkhitā idaṃ te rājyakāmasya rājyaṃ prāptam akaṇṭakam saṃprāptaṃ bata kaikeyyā śīghraṃ krūreṇa karmaṇā", "category": "Epic, Ramayana", "book": "Ramayana", "position": "Kanda 2, Sarga 069, Verse 006"}
{"quote": "prasthāpya cīravasanaṃ putraṃ me vanavāsinam kaikeyī kaṃ guṇaṃ tatra paśyati krūradarśinī", "category": "Epic, Ramayana", "book": "Ramayana", "position": "Kanda 2, Sarga 069, Verse 007"}
{"quote": "kṣipraṃ mām api kaikeyī prasthāpayitum arhati hiraṇyanābho yatrāste suto me sumahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 008"}
{"quote": "atha vā svayam evāhaṃ sumitrānucarā sukham agnihotraṃ puraskṛtya prasthāsye yatra rāghavaḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 009"}
{"quote": "kāmaṃ vā svayam evādya tatra māṃ netum arhasi yatrāsau puruṣavyāghras tapyate me tapaḥ sutaḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 010"}
{"quote": "idaṃ hi tava vistīrṇaṃ dhanadhānyasamācitam hastyaśvarathasaṃpūrṇaṃ rājyaṃ niryātitaṃ tayā", "category": "Epic, Ramayana", "book": "Ramayana", "position": "Kanda 2, Sarga 069, Verse 011"}
{"quote": "evaṃ vilapamānāṃ tāṃ bharataḥ prāñjalis tadā kausalyāṃ pratyuvācedaṃ śokair bahubhir āvṛtām", "category": "Epic, Ramayana", "book": "Ramayana", "position": "Kanda 2, Sarga 069, Verse 012"}
{"quote": "ārye kasmād ajānantaṃ garhase mām akilbiṣam vipulāṃ ca mama prītiṃ sthirāṃ jānāsi rāghave", "category": "Epic, Ramayana", "book": "Ramayana", "position": "Kanda 2, Sarga 069, Verse 013"}
{"quote": "kṛtā śāstrānugā buddhir mā bhūt tasya kadā cana satyasaṃdhaḥ satāṃ śreṣṭho yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 014"}
{"quote": "praiṣyaṃ pāpīyasāṃ yātu sūryaṃ ca prati mehatu hantu pādena gāṃ suptāṃ yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 015"}
{"quote": "kārayitvā mahat karma bhartā bhṛtyam anarthakam adharmo yo 'sya so 'syās tu yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 016"}
{"quote": "paripālayamānasya rājño bhūtāni putravat tatas tu druhyatāṃ pāpaṃ yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 017"}
{"quote": "baliṣaḍbhāgam uddhṛtya nṛpasyārakṣataḥ prajāḥ adharmo yo 'sya so 'syāstu yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 018"}
{"quote": "saṃśrutya ca tapasvibhyaḥ satre vai yajñadakṣiṇām tāṃ vipralapatāṃ pāpaṃ yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 019"}
{"quote": "hastyaśvarathasaṃbādhe yuddhe śastrasamākule mā sma kārṣīt satāṃ dharmaṃ yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 020"}
{"quote": "upadiṣṭaṃ susūkṣmārthaṃ śāstraṃ yatnena dhīmatā sa nāśayatu duṣṭātmā yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 021"}
{"quote": "pāyasaṃ kṛsaraṃ chāgaṃ vṛthā so 'śnātu nirghṛṇaḥ gurūṃś cāpy avajānātu yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 022"}
{"quote": "putrair dāraiś ca bhṛtyaiś ca svagṛhe parivāritaḥ sa eko mṛṣṭam aśnātu yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 023"}
{"quote": "rājastrībālavṛddhānāṃ vadhe yat pāpam ucyate bhṛtyatyāge ca yat pāpaṃ tat pāpaṃ pratipadyatām", "category": "Epic, Ramayana", "book": "Ramayana", "position": "Kanda 2, Sarga 069, Verse 024"}
{"quote": "ubhe saṃdhye śayānasya yat pāpaṃ parikalpyate tac ca pāpaṃ bhavet tasya yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 025"}
{"quote": "yad agnidāyake pāpaṃ yat pāpaṃ gurutalpage mitradrohe ca yat pāpaṃ tat pāpaṃ pratipadyatām", "category": "Epic, Ramayana", "book": "Ramayana", "position": "Kanda 2, Sarga 069, Verse 026"}
{"quote": "devatānāṃ pitṝṇāṃ ca mātā pitros tathaiva ca mā sma kārṣīt sa śuśrūṣāṃ yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 027"}
{"quote": "satāṃ lokāt satāṃ kīrtyāḥ sajjuṣṭāt karmaṇas tathā bhraśyatu kṣipram adyaiva yasyāryo 'numate gataḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 028"}
{"quote": "vihīnāṃ patiputrābhyāṃ kausalyāṃ pārthivātmajaḥ evam āśvasayann eva duḥkhārto nipapāta ha", "category": "Epic, Ramayana", "book": "Ramayana", "position": "Kanda 2, Sarga 069, Verse 029"}
{"quote": "tathā tu śapathaiḥ kaṣṭaiḥ śapamānam acetanam bharataṃ śokasaṃtaptaṃ kausalyā vākyam abravīt", "category": "Epic, Ramayana", "book": "Ramayana", "position": "Kanda 2, Sarga 069, Verse 030"}
{"quote": "mama duḥkham idaṃ putra bhūyaḥ samupajāyate śapathaiḥ śapamāno hi prāṇān uparuṇatsi me", "category": "Epic, Ramayana", "book": "Ramayana", "position": "Kanda 2, Sarga 069, Verse 031"}
{"quote": "diṣṭyā na calito dharmād ātmā te sahalakṣmaṇaḥ vatsa satyapratijño me satāṃ lokān avāpsyasi", "category": "Epic, Ramayana", "book": "Ramayana", "position": "Kanda 2, Sarga 069, Verse 032"}
{"quote": "evaṃ vilapamānasya duḥkhārtasya mahātmanaḥ mohāc ca śokasaṃrodhād babhūva lulitaṃ manaḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 033"}
{"quote": "lālapyamānasya vicetanasya pranaṣṭabuddheḥ patitasya bhūmau muhur muhur niḥśvasataś ca dīrghaṃ sā tasya śokena jagāma rātriḥ", "category": "Epic, Ramayana", "book": "Ramayana", "position": "Kanda 2, Sarga 069, Verse 034"}
{"quote": "tam evaṃ śokasaṃtaptaṃ bharataṃ kekayīsutam uvāca vadatāṃ śreṣṭho vasiṣṭhaḥ śreṣṭhavāg ṛṣiḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 001"}
{"quote": "alaṃ śokena bhadraṃ te rājaputra mahāyaśaḥ prāptakālaṃ narapateḥ kuru saṃyānam uttaram", "category": "Epic, Ramayana", "book": "Ramayana", "position": "Kanda 2, Sarga 070, Verse 002"}
{"quote": "vasiṣṭhasya vacaḥ śrutvā bharato dhāraṇāṃ gataḥ pretakāryāṇi sarvāṇi kārayām āsa dharmavit", "category": "Epic, Ramayana", "book": "Ramayana", "position": "Kanda 2, Sarga 070, Verse 003"}
{"quote": "uddhṛtaṃ tailasaṃkledāt sa tu bhūmau niveśitam āpītavarṇavadanaṃ prasuptam iva bhūmipam", "category": "Epic, Ramayana", "book": "Ramayana", "position": "Kanda 2, Sarga 070, Verse 004"}
{"quote": "niveśya śayane cāgrye nānāratnapariṣkṛte tato daśarathaṃ putro vilalāpa suduḥkhitaḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 005"}
{"quote": "kiṃ te vyavasitaṃ rājan proṣite mayy anāgate vivāsya rāmaṃ dharmajñaṃ lakṣmaṇaṃ ca mahābalam", "category": "Epic, Ramayana", "book": "Ramayana", "position": "Kanda 2, Sarga 070, Verse 006"}
{"quote": "kva yāsyasi mahārāja hitvemaṃ duḥkhitaṃ janam hīnaṃ puruṣasiṃhena rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 2, Sarga 070, Verse 007"}
{"quote": "yogakṣemaṃ tu te rājan ko 'smin kalpayitā pure tvayi prayāte svas tāta rāme ca vanam āśrite", "category": "Epic, Ramayana", "book": "Ramayana", "position": "Kanda 2, Sarga 070, Verse 008"}
{"quote": "vidhavā pṛthivī rājaṃs tvayā hīnā na rājate hīnacandreva rajanī nagarī pratibhāti mām", "category": "Epic, Ramayana", "book": "Ramayana", "position": "Kanda 2, Sarga 070, Verse 009"}
{"quote": "evaṃ vilapamānaṃ taṃ bharataṃ dīnamānasaṃ abravīd vacanaṃ bhūyo vasiṣṭhas tu mahān ṛṣiḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 010"}
{"quote": "pretakāryāṇi yāny asya kartavyāni viśāmpateḥ tāny avyagraṃ mahābāho kriyatām avicāritam", "category": "Epic, Ramayana", "book": "Ramayana", "position": "Kanda 2, Sarga 070, Verse 011"}
{"quote": "tatheti bharato vākyaṃ vasiṣṭhasyābhipūjya tat ṛtvikpurohitācāryāṃs tvarayām āsa sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 012"}
{"quote": "ye tv agrato narendrasya agny agārād bahiṣkṛtāḥ ṛtvigbhir yājakaiś caiva te hriyante yathāvidhi", "category": "Epic, Ramayana", "book": "Ramayana", "position": "Kanda 2, Sarga 070, Verse 013"}
{"quote": "śibilāyām athāropya rājānaṃ gatacetanam bāṣpakaṇṭhā vimanasas tam ūhuḥ paricārakāḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 014"}
{"quote": "hiraṇyaṃ ca suvarṇaṃ ca vāsāṃsi vividhāni ca prakiranto janā mārgaṃ nṛpater agrato yayuḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 015"}
{"quote": "candanāguruniryāsān saralaṃ padmakaṃ tathā devadārūṇi cāhṛtya citāṃ cakrus tathāpare", "category": "Epic, Ramayana", "book": "Ramayana", "position": "Kanda 2, Sarga 070, Verse 016"}
{"quote": "gandhān uccāvacāṃś cānyāṃs tatra dattvātha bhūmipam tataḥ saṃveśayām āsuś citāmadhye tam ṛtvijaḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 017"}
{"quote": "tathā hutāśanaṃ hutvā jepus tasya tadartvijaḥ jaguś ca te yathāśāstraṃ tatra sāmāni sāmagāḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 018"}
{"quote": "śibikābhiś ca yānaiś ca yathārhaṃ tasya yoṣitaḥ nagarān niryayus tatra vṛddhaiḥ parivṛtās tadā", "category": "Epic, Ramayana", "book": "Ramayana", "position": "Kanda 2, Sarga 070, Verse 019"}
{"quote": "prasavyaṃ cāpi taṃ cakrur ṛtvijo 'gnicitaṃ nṛpam striyaś ca śokasaṃtaptāḥ kausalyā pramukhās tadā", "category": "Epic, Ramayana", "book": "Ramayana", "position": "Kanda 2, Sarga 070, Verse 020"}
{"quote": "krauñcīnām iva nārīṇāṃ ninādas tatra śuśruve ārtānāṃ karuṇaṃ kāle krośantīnāṃ sahasraśaḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 021"}
{"quote": "tato rudantyo vivaśā vilapya ca punaḥ punaḥ yānebhyaḥ sarayūtīram avaterur varāṅganāḥ", "category": "Epic, Ramayana", "book": "Ramayana", "position": "Kanda 2, Sarga 070, Verse 022"}
{"quote": "kṛtodakaṃ te bharatena sārdhaṃ nṛpāṅganā mantripurohitāś ca puraṃ praviśyāśruparītanetrā bhūmau daśāhaṃ vyanayanta duḥkham", "category": "Epic, Ramayana", "book": "Ramayana", "position": "Kanda 2, Sarga 070, Verse 023"}
{"quote": "tato daśāhe 'tigate kṛtaśauco nṛpātmajaḥ dvādaśe 'hani saṃprāpte śrāddhakarmāṇy akārayat", "category": "Epic, Ramayana", "book": "Ramayana", "position": "Kanda 2, Sarga 071, Verse 001"}
{"quote": "brāhmaṇebhyo dadau ratnaṃ dhanam annaṃ ca puṣkalam bāstikaṃ bahuśuklaṃ ca gāś cāpi śataśas tathā", "category": "Epic, Ramayana", "book": "Ramayana", "position": "Kanda 2, Sarga 071, Verse 002"}
{"quote": "dāsīdāsaṃ ca yānaṃ ca veśmāni sumahānti ca brāhmaṇebhyo dadau putro rājñas tasyaurdhvadaihikam", "category": "Epic, Ramayana", "book": "Ramayana", "position": "Kanda 2, Sarga 071, Verse 003"}
{"quote": "tataḥ prabhātasamaye divase 'tha trayodaśe vilalāpa mahābāhur bharataḥ śokamūrchitaḥ", "category": "Epic, Ramayana", "book": "Ramayana", "position": "Kanda 2, Sarga 071, Verse 004"}
{"quote": "śabdāpihitakaṇṭhaś ca śodhanārtham upāgataḥ citāmūle pitur vākyam idam āha suduḥkhitaḥ", "category": "Epic, Ramayana", "book": "Ramayana", "position": "Kanda 2, Sarga 071, Verse 005"}
{"quote": "tāta yasmin niṣṛṣṭo 'haṃ tvayā bhrātari rāghave tasmin vanaṃ pravrajite śūnye tyakto 'smy ahaṃ tvayā", "category": "Epic, Ramayana", "book": "Ramayana", "position": "Kanda 2, Sarga 071, Verse 006"}
{"quote": "yathāgatir anāthāyāḥ putraḥ pravrājito vanam tām ambāṃ tāta kausalyāṃ tyaktvā tvaṃ kva gato nṛpa", "category": "Epic, Ramayana", "book": "Ramayana", "position": "Kanda 2, Sarga 071, Verse 007"}
{"quote": "dṛṣṭvā bhasmāruṇaṃ tac ca dagdhāsthisthānamaṇḍalam pituḥ śarīra nirvāṇaṃ niṣṭanan viṣasāda ha", "category": "Epic, Ramayana", "book": "Ramayana", "position": "Kanda 2, Sarga 071, Verse 008"}
{"quote": "sa tu dṛṣṭvā rudan dīnaḥ papāta dharaṇītale utthāpyamānaḥ śakrasya yantra dhvaja iva cyutaḥ", "category": "Epic, Ramayana", "book": "Ramayana", "position": "Kanda 2, Sarga 071, Verse 009"}
{"quote": "abhipetus tataḥ sarve tasyāmātyāḥ śucivratam antakāle nipatitaṃ yayātim ṛṣayo yathā", "category": "Epic, Ramayana", "book": "Ramayana", "position": "Kanda 2, Sarga 071, Verse 010"}
{"quote": "śatrughnaś cāpi bharataṃ dṛṣṭvā śokapariplutam visaṃjño nyapatad bhūmau bhūmipālam anusmaran", "category": "Epic, Ramayana", "book": "Ramayana", "position": "Kanda 2, Sarga 071, Verse 011"}
{"quote": "unmatta iva niścetā vilalāpa suduḥkhitaḥ smṛtvā pitur guṇāṅgāni tāni tāni tadā tadā", "category": "Epic, Ramayana", "book": "Ramayana", "position": "Kanda 2, Sarga 071, Verse 012"}
{"quote": "mantharā prabhavas tīvraḥ kaikeyīgrāhasaṃkulaḥ varadānamayo 'kṣobhyo 'majjayac chokasāgaraḥ", "category": "Epic, Ramayana", "book": "Ramayana", "position": "Kanda 2, Sarga 071, Verse 013"}
{"quote": "sukumāraṃ ca bālaṃ ca satataṃ lālitaṃ tvayā kva tāta bharataṃ hitvā vilapantaṃ gato bhavān", "category": "Epic, Ramayana", "book": "Ramayana", "position": "Kanda 2, Sarga 071, Verse 014"}
{"quote": "nanu bhojyeṣu pāneṣu vastreṣv ābharaṇeṣu ca pravārayasi naḥ sarvāṃs tan naḥ ko 'dya kariṣyati", "category": "Epic, Ramayana", "book": "Ramayana", "position": "Kanda 2, Sarga 071, Verse 015"}
{"quote": "avadāraṇa kāle tu pṛthivī nāvadīryate vihīnā yā tvayā rājñā dharmajñena mahātmanā", "category": "Epic, Ramayana", "book": "Ramayana", "position": "Kanda 2, Sarga 071, Verse 016"}
{"quote": "pitari svargam āpanne rāme cāraṇyam āśrite kiṃ me jīvita sāmarthyaṃ pravekṣyāmi hutāśanam", "category": "Epic, Ramayana", "book": "Ramayana", "position": "Kanda 2, Sarga 071, Verse 017"}
{"quote": "hīno bhrātrā ca pitrā ca śūnyām ikṣvākupālitām ayodhyāṃ na pravekṣyāmi pravekṣyāmi tapovanam", "category": "Epic, Ramayana", "book": "Ramayana", "position": "Kanda 2, Sarga 071, Verse 018"}
{"quote": "tayor vilapitaṃ śrutvā vyasanaṃ cānvavekṣya tat bhṛśam ārtatarā bhūyaḥ sarva evānugāminaḥ", "category": "Epic, Ramayana", "book": "Ramayana", "position": "Kanda 2, Sarga 071, Verse 019"}
{"quote": "tato viṣaṇṇau śrāntau ca śatrughnabharatāv ubhau dharaṇyāṃ saṃvyaceṣṭetāṃ bhagnaśṛṅgāv ivarṣabhau", "category": "Epic, Ramayana", "book": "Ramayana", "position": "Kanda 2, Sarga 071, Verse 020"}
{"quote": "tataḥ prakṛtimān vaidyaḥ pitur eṣāṃ purohitaḥ vasiṣṭho bharataṃ vākyam utthāpya tam uvāca ha", "category": "Epic, Ramayana", "book": "Ramayana", "position": "Kanda 2, Sarga 071, Verse 021"}
{"quote": "trīṇi dvandvāni bhūteṣu pravṛttāny aviśeṣataḥ teṣu cāparihāryeṣu naivaṃ bhavitum arhati", "category": "Epic, Ramayana", "book": "Ramayana", "position": "Kanda 2, Sarga 071, Verse 022"}
{"quote": "sumantraś cāpi śatrughnam utthāpyābhiprasādya ca śrāvayām āsa tattvajñaḥ sarvabhūtabhavābhavau", "category": "Epic, Ramayana", "book": "Ramayana", "position": "Kanda 2, Sarga 071, Verse 023"}
{"quote": "utthitau tau naravyāghrau prakāśete yaśasvinau varṣātapapariklinnau pṛthag indradhvajāv iva", "category": "Epic, Ramayana", "book": "Ramayana", "position": "Kanda 2, Sarga 071, Verse 024"}
{"quote": "aśrūṇi parimṛdnantau raktākṣau dīnabhāṣiṇau amātyās tvarayanti sma tanayau cāparāḥ kriyāḥ", "category": "Epic, Ramayana", "book": "Ramayana", "position": "Kanda 2, Sarga 071, Verse 025"}
{"quote": "atra yātrāṃ samīhantaṃ śatrughno lakṣmaṇānujaḥ bharataṃ śokasaṃtaptam idaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 072, Verse 001"}
{"quote": "gatir yaḥ sarvabhūtānāṃ duḥkhe kiṃ punar ātmanaḥ sa rāmaḥ sattva saṃpannaḥ striyā pravrājito vanam", "category": "Epic, Ramayana", "book": "Ramayana", "position": "Kanda 2, Sarga 072, Verse 002"}
{"quote": "balavān vīrya saṃpanno lakṣmaṇo nāma yo 'py asau kiṃ na mocayate rāmaṃ kṛtvāpi pitṛnigraham", "category": "Epic, Ramayana", "book": "Ramayana", "position": "Kanda 2, Sarga 072, Verse 003"}
{"quote": "pūrvam eva tu nigrāhyaḥ samavekṣya nayānayau utpathaṃ yaḥ samārūḍho nāryā rājā vaśaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 072, Verse 004"}
{"quote": "iti saṃbhāṣamāṇe tu śatrughne lakṣmaṇānuje prāgdvāre 'bhūt tadā kubjā sarvābharaṇabhūṣitā", "category": "Epic, Ramayana", "book": "Ramayana", "position": "Kanda 2, Sarga 072, Verse 005"}
{"quote": "liptā candanasāreṇa rājavastrāṇi bibhratī mekhalā dāmabhiś citrai rajjubaddheva vānarī", "category": "Epic, Ramayana", "book": "Ramayana", "position": "Kanda 2, Sarga 072, Verse 006"}
{"quote": "tāṃ samīkṣya tadā dvāḥstho bhṛśaṃ pāpasya kāriṇīm gṛhītvākaruṇaṃ kubjāṃ śatrughnāya nyavedayat", "category": "Epic, Ramayana", "book": "Ramayana", "position": "Kanda 2, Sarga 072, Verse 007"}
{"quote": "yasyāḥ kṛte vane rāmo nyastadehaś ca vaḥ pitā seyaṃ pāpā nṛśaṃsā ca tasyāḥ kuru yathāmati", "category": "Epic, Ramayana", "book": "Ramayana", "position": "Kanda 2, Sarga 072, Verse 008"}
{"quote": "śatrughnaś ca tad ājñāya vacanaṃ bhṛśaduḥkhitaḥ antaḥpuracarān sarvān ity uvāca dhṛtavrataḥ", "category": "Epic, Ramayana", "book": "Ramayana", "position": "Kanda 2, Sarga 072, Verse 009"}
{"quote": "tīvram utpāditaṃ duḥkhaṃ bhrātṝṇāṃ me tathā pituḥ yayā seyaṃ nṛśaṃsasya karmaṇaḥ phalam aśnutām", "category": "Epic, Ramayana", "book": "Ramayana", "position": "Kanda 2, Sarga 072, Verse 010"}
{"quote": "evam uktā ca tenāśu sakhī janasamāvṛtā gṛhītā balavat kubjā sā tadgṛham anādayat", "category": "Epic, Ramayana", "book": "Ramayana", "position": "Kanda 2, Sarga 072, Verse 011"}
{"quote": "tataḥ subhṛśa saṃtaptas tasyāḥ sarvaḥ sakhījanaḥ kruddham ājñāya śatrughnaṃ vyapalāyata sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 072, Verse 012"}
{"quote": "amantrayata kṛtsnaś ca tasyāḥ sarvasakhījanaḥ yathāyaṃ samupakrānto niḥśeṣaṃ naḥ kariṣyati", "category": "Epic, Ramayana", "book": "Ramayana", "position": "Kanda 2, Sarga 072, Verse 013"}
{"quote": "sānukrośāṃ vadānyāṃ ca dharmajñāṃ ca yaśasvinīm kausalyāṃ śaraṇaṃ yāmaḥ sā hi no 'stu dhruvā gatiḥ", "category": "Epic, Ramayana", "book": "Ramayana", "position": "Kanda 2, Sarga 072, Verse 014"}
{"quote": "sa ca roṣeṇa tāmrākṣaḥ śatrughnaḥ śatrutāpanaḥ vicakarṣa tadā kubjāṃ krośantīṃ pṛthivītale", "category": "Epic, Ramayana", "book": "Ramayana", "position": "Kanda 2, Sarga 072, Verse 015"}
{"quote": "tasyā hy ākṛṣyamāṇāyā mantharāyās tatas tataḥ citraṃ bahuvidhaṃ bhāṇḍaṃ pṛthivyāṃ tad vyaśīryata", "category": "Epic, Ramayana", "book": "Ramayana", "position": "Kanda 2, Sarga 072, Verse 016"}
{"quote": "tena bhāṇḍena saṃkīrṇaṃ śrīmadrājaniveśanam aśobhata tadā bhūyaḥ śāradaṃ gaganaṃ yathā", "category": "Epic, Ramayana", "book": "Ramayana", "position": "Kanda 2, Sarga 072, Verse 017"}
{"quote": "sa balī balavat krodhād gṛhītvā puruṣarṣabhaḥ kaikeyīm abhinirbhartsya babhāṣe paruṣaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 072, Verse 018"}
{"quote": "tair vākyaiḥ paruṣair duḥkhaiḥ kaikeyī bhṛśaduḥkhitā śatrughna bhayasaṃtrastā putraṃ śaraṇam āgatā", "category": "Epic, Ramayana", "book": "Ramayana", "position": "Kanda 2, Sarga 072, Verse 019"}
{"quote": "tāṃ prekṣya bharataḥ kruddhaṃ śatrughnam idam abravīt avadhyāḥ sarvabhūtānāṃ pramadāḥ kṣamyatām iti", "category": "Epic, Ramayana", "book": "Ramayana", "position": "Kanda 2, Sarga 072, Verse 020"}
{"quote": "hanyām aham imāṃ pāpāṃ kaikeyīṃ duṣṭacāriṇīm yadi māṃ dhārmiko rāmo nāsūyen mātṛghātakam", "category": "Epic, Ramayana", "book": "Ramayana", "position": "Kanda 2, Sarga 072, Verse 021"}
{"quote": "imām api hatāṃ kubjāṃ yadi jānāti rāghavaḥ tvāṃ ca māṃ caiva dharmātmā nābhibhāṣiṣyate dhruvam", "category": "Epic, Ramayana", "book": "Ramayana", "position": "Kanda 2, Sarga 072, Verse 022"}
{"quote": "bharatasya vacaḥ śrutvā śatrughno lakṣmaṇānujaḥ nyavartata tato roṣāt tāṃ mumoca ca mantharām", "category": "Epic, Ramayana", "book": "Ramayana", "position": "Kanda 2, Sarga 072, Verse 023"}
{"quote": "sā pādamūle kaikeyyā mantharā nipapāta ha niḥśvasantī suduḥkhārtā kṛpaṇaṃ vilalāpa ca", "category": "Epic, Ramayana", "book": "Ramayana", "position": "Kanda 2, Sarga 072, Verse 024"}
{"quote": "śatrughnavikṣepavimūḍhasaṃjñāṃ samīkṣya kubjāṃ bharatasya mātā śanaiḥ samāśvāsayad ārtarūpāṃ krauñcīṃ vilagnām iva vīkṣamāṇām", "category": "Epic, Ramayana", "book": "Ramayana", "position": "Kanda 2, Sarga 072, Verse 025"}
{"quote": "tataḥ prabhātasamaye divase 'tha caturdaśe sametya rājakartāro bharataṃ vākyam abruvan", "category": "Epic, Ramayana", "book": "Ramayana", "position": "Kanda 2, Sarga 073, Verse 001"}
{"quote": "gato daśarathaḥ svargaṃ yo no gurutaro guruḥ rāmaṃ pravrājya vai jyeṣṭhaṃ lakṣmaṇaṃ ca mahābalam", "category": "Epic, Ramayana", "book": "Ramayana", "position": "Kanda 2, Sarga 073, Verse 002"}
{"quote": "tvam adya bhava no rājā rājaputra mahāyaśaḥ saṃgatyā nāparādhnoti rājyam etad anāyakam", "category": "Epic, Ramayana", "book": "Ramayana", "position": "Kanda 2, Sarga 073, Verse 003"}
{"quote": "ābhiṣecanikaṃ sarvam idam ādāya rāghava pratīkṣate tvāṃ svajanaḥ śreṇayaś ca nṛpātmaja", "category": "Epic, Ramayana", "book": "Ramayana", "position": "Kanda 2, Sarga 073, Verse 004"}
{"quote": "rājyaṃ gṛhāṇa bharata pitṛpaitāmahaṃ mahat abhiṣecaya cātmānaṃ pāhi cāsmān nararṣabha", "category": "Epic, Ramayana", "book": "Ramayana", "position": "Kanda 2, Sarga 073, Verse 005"}
{"quote": "ābhiṣecanikaṃ bhāṇḍaṃ kṛtvā sarvaṃ pradakṣiṇam bharatas taṃ janaṃ sarvaṃ pratyuvāca dhṛtavrataḥ", "category": "Epic, Ramayana", "book": "Ramayana", "position": "Kanda 2, Sarga 073, Verse 006"}
{"quote": "jyeṣṭhasya rājatā nityam ucitā hi kulasya naḥ naivaṃ bhavanto māṃ vaktum arhanti kuśalā janāḥ", "category": "Epic, Ramayana", "book": "Ramayana", "position": "Kanda 2, Sarga 073, Verse 007"}
{"quote": "rāmaḥ pūrvo hi no bhrātā bhaviṣyati mahīpatiḥ ahaṃ tv araṇye vatsyāmi varṣāṇi nava pañca ca", "category": "Epic, Ramayana", "book": "Ramayana", "position": "Kanda 2, Sarga 073, Verse 008"}
{"quote": "yujyatāṃ mahatī senā caturaṅgamahābalā ānayiṣyāmy ahaṃ jyeṣṭhaṃ bhrātaraṃ rāghavaṃ vanāt", "category": "Epic, Ramayana", "book": "Ramayana", "position": "Kanda 2, Sarga 073, Verse 009"}
{"quote": "ābhiṣecanikaṃ caiva sarvam etad upaskṛtam puraskṛtya gamiṣyāmi rāmahetor vanaṃ prati", "category": "Epic, Ramayana", "book": "Ramayana", "position": "Kanda 2, Sarga 073, Verse 010"}
{"quote": "tatraiva taṃ naravyāghram abhiṣicya puraskṛtam āneṣyāmi tu vai rāmaṃ havyavāham ivādhvarāt", "category": "Epic, Ramayana", "book": "Ramayana", "position": "Kanda 2, Sarga 073, Verse 011"}
{"quote": "na sakāmā kariṣyāmi svam imāṃ mātṛgandhinīm vane vatsyāmy ahaṃ durge rāmo rājā bhaviṣyati", "category": "Epic, Ramayana", "book": "Ramayana", "position": "Kanda 2, Sarga 073, Verse 012"}
{"quote": "kriyatāṃ śilpibhiḥ panthāḥ samāni viṣamāṇi ca rakṣiṇaś cānusaṃyāntu pathi durgavicārakāḥ", "category": "Epic, Ramayana", "book": "Ramayana", "position": "Kanda 2, Sarga 073, Verse 013"}
{"quote": "evaṃ saṃbhāṣamāṇaṃ taṃ rāmahetor nṛpātmajam pratyuvāca janaḥ sarvaḥ śrīmadvākyam anuttamam", "category": "Epic, Ramayana", "book": "Ramayana", "position": "Kanda 2, Sarga 073, Verse 014"}
{"quote": "evaṃ te bhāṣamāṇasya padmā śrīr upatiṣṭhatām yas tvaṃ jyeṣṭhe nṛpasute pṛthivīṃ dātum icchasi", "category": "Epic, Ramayana", "book": "Ramayana", "position": "Kanda 2, Sarga 073, Verse 015"}
{"quote": "anuttamaṃ tad vacanaṃ nṛpātmaja prabhāṣitaṃ saṃśravaṇe niśamya ca praharṣajās taṃ prati bāṣpabindavo nipetur āryānananetrasaṃbhavāḥ", "category": "Epic, Ramayana", "book": "Ramayana", "position": "Kanda 2, Sarga 073, Verse 016"}
{"quote": "ūcus te vacanam idaṃ niśamya hṛṣṭāḥ sāmātyāḥ sapariṣado viyātaśokāḥ panthānaṃ naravarabhaktimāñ janaś ca vyādiṣṭas tava vacanāc ca śilpivargaḥ", "category": "Epic, Ramayana", "book": "Ramayana", "position": "Kanda 2, Sarga 073, Verse 017"}
{"quote": "atha bhūmipradeśajñāḥ sūtrakarmaviśāradāḥ svakarmābhiratāḥ śūrāḥ khanakā yantrakās tathā", "category": "Epic, Ramayana", "book": "Ramayana", "position": "Kanda 2, Sarga 074, Verse 001"}
{"quote": "karmāntikāḥ sthapatayaḥ puruṣā yantrakovidāḥ tathā vardhakayaś caiva mārgiṇo vṛkṣatakṣakāḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 002"}
{"quote": "kūpakārāḥ sudhākārā vaṃśakarmakṛtas tathā samarthā ye ca draṣṭāraḥ puratas te pratasthire", "category": "Epic, Ramayana", "book": "Ramayana", "position": "Kanda 2, Sarga 074, Verse 003"}
{"quote": "sa tu harṣāt tam uddeśaṃ janaugho vipulaḥ prayān aśobhata mahāvegaḥ sāgarasyeva parvaṇi", "category": "Epic, Ramayana", "book": "Ramayana", "position": "Kanda 2, Sarga 074, Verse 004"}
{"quote": "te svavāraṃ samāsthāya vartmakarmāṇi kovidāḥ karaṇair vividhopetaiḥ purastāt saṃpratasthire", "category": "Epic, Ramayana", "book": "Ramayana", "position": "Kanda 2, Sarga 074, Verse 005"}
{"quote": "latāvallīś ca gulmāṃś ca sthāṇūn aśmana eva ca janās te cakrire mārgaṃ chindanto vividhān drumān", "category": "Epic, Ramayana", "book": "Ramayana", "position": "Kanda 2, Sarga 074, Verse 006"}
{"quote": "avṛkṣeṣu ca deśeṣu ke cid vṛkṣān aropayan ke cit kuṭhāraiṣ ṭaṅkaiś ca dātraiś chindan kva cit kva cit", "category": "Epic, Ramayana", "book": "Ramayana", "position": "Kanda 2, Sarga 074, Verse 007"}
{"quote": "apare vīraṇastambān balino balavattarāḥ vidhamanti sma durgāṇi sthalāni ca tatas tataḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 008"}
{"quote": "apare 'pūrayan kūpān pāṃsubhiḥ śvabhram āyatam nimnabhāgāṃs tathā ke cit samāṃś cakruḥ samantataḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 009"}
{"quote": "babandhur bandhanīyāṃś ca kṣodyān saṃcukṣudus tadā bibhidur bhedanīyāṃś ca tāṃs tān deśān narās tadā", "category": "Epic, Ramayana", "book": "Ramayana", "position": "Kanda 2, Sarga 074, Verse 010"}
{"quote": "acireṇaiva kālena parivāhān bahūdakān cakrur bahuvidhākārān sāgarapratimān bahūn udapānān bahuvidhān vedikā parimaṇḍitān", "category": "Epic, Ramayana", "book": "Ramayana", "position": "Kanda 2, Sarga 074, Verse 011"}
{"quote": "sasudhākuṭṭimatalaḥ prapuṣpitamahīruhaḥ mattodghuṣṭadvijagaṇaḥ patākābhir alaṃkṛtaḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 012"}
{"quote": "candanodakasaṃsikto nānākusumabhūṣitaḥ bahv aśobhata senāyāḥ panthāḥ svargapathopamaḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 013"}
{"quote": "ājñāpyātha yathājñapti yuktās te 'dhikṛtā narāḥ ramaṇīyeṣu deśeṣu bahusvāduphaleṣu ca", "category": "Epic, Ramayana", "book": "Ramayana", "position": "Kanda 2, Sarga 074, Verse 014"}
{"quote": "yo niveśas tv abhipreto bharatasya mahātmanaḥ bhūyas taṃ śobhayām āsur bhūṣābhir bhūṣaṇopamam", "category": "Epic, Ramayana", "book": "Ramayana", "position": "Kanda 2, Sarga 074, Verse 015"}
{"quote": "nakṣatreṣu praśasteṣu muhūrteṣu ca tadvidaḥ niveśaṃ sthāpayām āsur bharatasya mahātmanaḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 016"}
{"quote": "bahupāṃsucayāś cāpi parikhāparivāritāḥ tatrendrakīlapratimāḥ pratolīvaraśobhitāḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 017"}
{"quote": "prāsādamālāsaṃyuktāḥ saudhaprākārasaṃvṛtāḥ patākā śobhitāḥ sarve sunirmitamahāpathāḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 018"}
{"quote": "visarpadbhir ivākāśe viṭaṅkāgravimānakaiḥ samucchritair niveśās te babhuḥ śakrapuropamāḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 019"}
{"quote": "jāhnavīṃ tu samāsādya vividhadruma kānanām śītalāmalapānīyāṃ mahāmīnasamākulām", "category": "Epic, Ramayana", "book": "Ramayana", "position": "Kanda 2, Sarga 074, Verse 020"}
{"quote": "sacandratārāgaṇamaṇḍitaṃ yathā nabhaḥkṣapāyām amalaṃ virājate narendramārgaḥ sa tathā vyarājata krameṇa ramyaḥ śubhaśilpinirmitaḥ", "category": "Epic, Ramayana", "book": "Ramayana", "position": "Kanda 2, Sarga 074, Verse 021"}
{"quote": "tato nāndīmukhīṃ rātriṃ bharataṃ sūtamāgadhāḥ tuṣṭuvur vāgviśeṣajñāḥ stavair maṅgalasaṃhitaiḥ", "category": "Epic, Ramayana", "book": "Ramayana", "position": "Kanda 2, Sarga 075, Verse 001"}
{"quote": "suvarṇakoṇābhihataḥ prāṇadad yāmadundubhiḥ dadhmuḥ śaṅkhāṃś ca śataśo vādyāṃś coccāvacasvarān", "category": "Epic, Ramayana", "book": "Ramayana", "position": "Kanda 2, Sarga 075, Verse 002"}
{"quote": "sa tūrya ghoṣaḥ sumahān divam āpūrayann iva bharataṃ śokasaṃtaptaṃ bhūyaḥ śokair arandhrayat", "category": "Epic, Ramayana", "book": "Ramayana", "position": "Kanda 2, Sarga 075, Verse 003"}
{"quote": "tato prabuddho bharatas taṃ ghoṣaṃ saṃnivartya ca nāhaṃ rājeti cāpy uktvā śatrughnam idam abravīt", "category": "Epic, Ramayana", "book": "Ramayana", "position": "Kanda 2, Sarga 075, Verse 004"}
{"quote": "paśya śatrughna kaikeyyā lokasyāpakṛtaṃ mahat visṛjya mayi duḥkhāni rājā daśaratho gataḥ", "category": "Epic, Ramayana", "book": "Ramayana", "position": "Kanda 2, Sarga 075, Verse 005"}
{"quote": "tasyaiṣā dharmarājasya dharmamūlā mahātmanaḥ paribhramati rājaśrīr naur ivākarṇikā jale", "category": "Epic, Ramayana", "book": "Ramayana", "position": "Kanda 2, Sarga 075, Verse 006"}
{"quote": "ity evaṃ bharataṃ prekṣya vilapantaṃ vicetanam kṛpaṇaṃ ruruduḥ sarvāḥ sasvaraṃ yoṣitas tadā", "category": "Epic, Ramayana", "book": "Ramayana", "position": "Kanda 2, Sarga 075, Verse 007"}
{"quote": "tathā tasmin vilapati vasiṣṭho rājadharmavit sabhām ikṣvākunāthasya praviveśa mahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 075, Verse 008"}
{"quote": "śāta kumbhamayīṃ ramyāṃ maṇiratnasamākulām sudharmām iva dharmātmā sagaṇaḥ pratyapadyata", "category": "Epic, Ramayana", "book": "Ramayana", "position": "Kanda 2, Sarga 075, Verse 009"}
{"quote": "sa kāñcanamayaṃ pīṭhaṃ parārdhyāstaraṇāvṛtam adhyāsta sarvavedajño dūtān anuśaśāsa ca", "category": "Epic, Ramayana", "book": "Ramayana", "position": "Kanda 2, Sarga 075, Verse 010"}
{"quote": "brāhmaṇān kṣatriyān yodhān amātyān gaṇaballabhān kṣipram ānayatāvyagrāḥ kṛtyam ātyayikaṃ hi naḥ", "category": "Epic, Ramayana", "book": "Ramayana", "position": "Kanda 2, Sarga 075, Verse 011"}
{"quote": "tato halahalāśabdo mahān samudapadyata rathair aśvair gajaiś cāpi janānām upagacchatām", "category": "Epic, Ramayana", "book": "Ramayana", "position": "Kanda 2, Sarga 075, Verse 012"}
{"quote": "tato bharatam āyāntaṃ śatakratum ivāmarāḥ pratyanandan prakṛtayo yathā daśarathaṃ tathā", "category": "Epic, Ramayana", "book": "Ramayana", "position": "Kanda 2, Sarga 075, Verse 013"}
{"quote": "hrada iva timināgasaṃvṛtaḥ stimitajalo maṇiśaṅkhaśarkaraḥ daśarathasutaśobhitā sabhā sadaśaratheva babhau yathā purā", "category": "Epic, Ramayana", "book": "Ramayana", "position": "Kanda 2, Sarga 075, Verse 014"}
{"quote": "tām āryagaṇasaṃpūrṇāṃ bharataḥ pragrahāṃ sabhām dadarśa buddhisaṃpannaḥ pūrṇacandrāṃ niśām iva", "category": "Epic, Ramayana", "book": "Ramayana", "position": "Kanda 2, Sarga 076, Verse 001"}
{"quote": "āsanāni yathānyāyam āryāṇāṃ viśatāṃ tadā adṛśyata ghanāpāye pūrṇacandreva śarvarī", "category": "Epic, Ramayana", "book": "Ramayana", "position": "Kanda 2, Sarga 076, Verse 002"}
{"quote": "rājñas tu prakṛtīḥ sarvāḥ samagrāḥ prekṣya dharmavit idaṃ purohito vākyaṃ bharataṃ mṛdu cābravīt", "category": "Epic, Ramayana", "book": "Ramayana", "position": "Kanda 2, Sarga 076, Verse 003"}
{"quote": "tāta rājā daśarathaḥ svargato dharmam ācaran dhana dhānyavatīṃ sphītāṃ pradāya pṛthivīṃ tava", "category": "Epic, Ramayana", "book": "Ramayana", "position": "Kanda 2, Sarga 076, Verse 004"}
{"quote": "rāmas tathā satyadhṛtiḥ satāṃ dharmam anusmaran nājahāt pitur ādeśaṃ śaśī jyotsnām ivoditaḥ", "category": "Epic, Ramayana", "book": "Ramayana", "position": "Kanda 2, Sarga 076, Verse 005"}
{"quote": "pitrā bhrātrā ca te dattaṃ rājyaṃ nihatakaṇṭakam tad bhuṅkṣva muditāmātyaḥ kṣipram evābhiṣecaya", "category": "Epic, Ramayana", "book": "Ramayana", "position": "Kanda 2, Sarga 076, Verse 006"}
{"quote": "udīcyāś ca pratīcyāś ca dākṣiṇātyāś ca kevalāḥ koṭyāparāntāḥ sāmudrā ratnāny abhiharantu te", "category": "Epic, Ramayana", "book": "Ramayana", "position": "Kanda 2, Sarga 076, Verse 007"}
{"quote": "tac chrutvā bharato vākyaṃ śokenābhipariplutaḥ jagāma manasā rāmaṃ dharmajño dharmakāṅkṣayā", "category": "Epic, Ramayana", "book": "Ramayana", "position": "Kanda 2, Sarga 076, Verse 008"}
{"quote": "sa bāṣpakalayā vācā kalahaṃsasvaro yuvā vilalāpa sabhāmadhye jagarhe ca purohitam", "category": "Epic, Ramayana", "book": "Ramayana", "position": "Kanda 2, Sarga 076, Verse 009"}
{"quote": "caritabrahmacaryasya vidyā snātasya dhīmataḥ dharme prayatamānasya ko rājyaṃ madvidho haret", "category": "Epic, Ramayana", "book": "Ramayana", "position": "Kanda 2, Sarga 076, Verse 010"}
{"quote": "kathaṃ daśarathāj jāto bhaved rājyāpahārakaḥ rājyaṃ cāhaṃ ca rāmasya dharmaṃ vaktum ihārhasi", "category": "Epic, Ramayana", "book": "Ramayana", "position": "Kanda 2, Sarga 076, Verse 011"}
{"quote": "jyeṣṭhaḥ śreṣṭhaś ca dharmātmā dilīpanahuṣopamaḥ labdhum arhati kākutstho rājyaṃ daśaratho yathā", "category": "Epic, Ramayana", "book": "Ramayana", "position": "Kanda 2, Sarga 076, Verse 012"}
{"quote": "anāryajuṣṭam asvargyaṃ kuryāṃ pāpam ahaṃ yadi ikṣvākūṇām ahaṃ loke bhaveyaṃ kulapāṃsanaḥ", "category": "Epic, Ramayana", "book": "Ramayana", "position": "Kanda 2, Sarga 076, Verse 013"}
{"quote": "yad dhi mātrā kṛtaṃ pāpaṃ nāhaṃ tad abhirocaye ihastho vanadurgasthaṃ namasyāmi kṛtāñjaliḥ", "category": "Epic, Ramayana", "book": "Ramayana", "position": "Kanda 2, Sarga 076, Verse 014"}
{"quote": "rāmam evānugacchāmi sa rājā dvipadāṃ varaḥ trayāṇām api lokānāṃ rāghavo rājyam arhati", "category": "Epic, Ramayana", "book": "Ramayana", "position": "Kanda 2, Sarga 076, Verse 015"}
{"quote": "tad vākyaṃ dharmasaṃyuktaṃ śrutvā sarve sabhāsadaḥ harṣān mumucur aśrūṇi rāme nihitacetasaḥ", "category": "Epic, Ramayana", "book": "Ramayana", "position": "Kanda 2, Sarga 076, Verse 016"}
{"quote": "yadi tv āryaṃ na śakṣyāmi vinivartayituṃ vanāt vane tatraiva vatsyāmi yathāryo lakṣmaṇas tathā", "category": "Epic, Ramayana", "book": "Ramayana", "position": "Kanda 2, Sarga 076, Verse 017"}
{"quote": "sarvopāyaṃ tu vartiṣye vinivartayituṃ balāt samakṣam ārya miśrāṇāṃ sādhūnāṃ guṇavartinām", "category": "Epic, Ramayana", "book": "Ramayana", "position": "Kanda 2, Sarga 076, Verse 018"}
{"quote": "evam uktvā tu dharmātmā bharato bhrātṛvatsalaḥ samīpastham uvācedaṃ sumantraṃ mantrakovidam", "category": "Epic, Ramayana", "book": "Ramayana", "position": "Kanda 2, Sarga 076, Verse 019"}
{"quote": "tūrṇam utthāya gaccha tvaṃ sumantra mama śāsanāt yātrām ājñāpaya kṣipraṃ balaṃ caiva samānaya", "category": "Epic, Ramayana", "book": "Ramayana", "position": "Kanda 2, Sarga 076, Verse 020"}
{"quote": "evam uktaḥ sumantras tu bharatena mahātmanā prahṛṣṭaḥ so 'diśat sarvaṃ yathā saṃdiṣṭam iṣṭavat", "category": "Epic, Ramayana", "book": "Ramayana", "position": "Kanda 2, Sarga 076, Verse 021"}
{"quote": "tāḥ prahṛṣṭāḥ prakṛtayo balādhyakṣā balasya ca śrutvā yātrāṃ samājñaptāṃ rāghavasya nivartane", "category": "Epic, Ramayana", "book": "Ramayana", "position": "Kanda 2, Sarga 076, Verse 022"}
{"quote": "tato yodhāṅganāḥ sarvā bhartṝn sarvān gṛhegṛhe yātrā gamanam ājñāya tvarayanti sma harṣitāḥ", "category": "Epic, Ramayana", "book": "Ramayana", "position": "Kanda 2, Sarga 076, Verse 023"}
{"quote": "te hayair gorathaiḥ śīghraiḥ syandanaiś ca manojavaiḥ saha yodhair balādhyakṣā balaṃ sarvam acodayan", "category": "Epic, Ramayana", "book": "Ramayana", "position": "Kanda 2, Sarga 076, Verse 024"}
{"quote": "sajjaṃ tu tad balaṃ dṛṣṭvā bharato gurusaṃnidhau rathaṃ me tvarayasveti sumantraṃ pārśvato 'bravīt", "category": "Epic, Ramayana", "book": "Ramayana", "position": "Kanda 2, Sarga 076, Verse 025"}
{"quote": "bharatasya tu tasyājñāṃ pratigṛhya praharṣitaḥ rathaṃ gṛhītvā prayayau yuktaṃ paramavājibhiḥ", "category": "Epic, Ramayana", "book": "Ramayana", "position": "Kanda 2, Sarga 076, Verse 026"}
{"quote": "sa rāghavaḥ satyadhṛtiḥ pratāpavān bruvan suyuktaṃ dṛḍhasatyavikramaḥ guruṃ mahāraṇyagataṃ yaśasvinaṃ prasādayiṣyan bharato 'bravīt tadā", "category": "Epic, Ramayana", "book": "Ramayana", "position": "Kanda 2, Sarga 076, Verse 027"}
{"quote": "tūrṇaṃ samutthāya sumantra gaccha balasya yogāya balapradhānān ānetum icchāmi hi taṃ vanasthaṃ prasādya rāmaṃ jagato hitāya", "category": "Epic, Ramayana", "book": "Ramayana", "position": "Kanda 2, Sarga 076, Verse 028"}
{"quote": "sa sūtaputro bharatena samyag ājñāpitaḥ saṃparipūrṇakāmaḥ śaśāsa sarvān prakṛtipradhānān balasya mukhyāṃś ca suhṛjjanaṃ ca", "category": "Epic, Ramayana", "book": "Ramayana", "position": "Kanda 2, Sarga 076, Verse 029"}
{"quote": "tataḥ samutthāya kule kule te rājanyavaiśyā vṛṣalāś ca viprāḥ ayūyujann uṣṭrarathān kharāṃś ca nāgān hayāṃś caiva kulaprasūtān", "category": "Epic, Ramayana", "book": "Ramayana", "position": "Kanda 2, Sarga 076, Verse 030"}
{"quote": "tataḥ samutthitaḥ kālyam āsthāya syandanottamam prayayau bharataḥ śīghraṃ rāmadarśanakāṅkṣayā", "category": "Epic, Ramayana", "book": "Ramayana", "position": "Kanda 2, Sarga 077, Verse 001"}
{"quote": "agrataḥ prayayus tasya sarve mantripurodhasaḥ adhiruhya hayair yuktān rathān sūryarathopamān", "category": "Epic, Ramayana", "book": "Ramayana", "position": "Kanda 2, Sarga 077, Verse 002"}
{"quote": "navanāgasahasrāṇi kalpitāni yathāvidhi anvayur bharataṃ yāntam ikṣvāku kulanandanam", "category": "Epic, Ramayana", "book": "Ramayana", "position": "Kanda 2, Sarga 077, Verse 003"}
{"quote": "ṣaṣṭhī rathasahasrāṇi dhanvino vividhāyudhāḥ anvayur bharataṃ yāntaṃ rājaputraṃ yaśasvinam", "category": "Epic, Ramayana", "book": "Ramayana", "position": "Kanda 2, Sarga 077, Verse 004"}
{"quote": "śataṃ sahasrāṇy aśvānāṃ samārūḍhāni rāghavam anvayur bharataṃ yāntaṃ rājaputraṃ yaśasvinam", "category": "Epic, Ramayana", "book": "Ramayana", "position": "Kanda 2, Sarga 077, Verse 005"}
{"quote": "kaikeyī ca sumitrā ca kausalyā ca yaśasvinī rāmānayanasaṃhṛṣṭā yayur yānena bhāsvatā", "category": "Epic, Ramayana", "book": "Ramayana", "position": "Kanda 2, Sarga 077, Verse 006"}
{"quote": "prayātāś cāryasaṃghātā rāmaṃ draṣṭuṃ salakṣmaṇam tasyaiva ca kathāś citrāḥ kurvāṇā hṛṣṭamānasāḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 007"}
{"quote": "meghaśyāmaṃ mahābāhuṃ sthirasattvaṃ dṛḍhavratam kadā drakṣyāmahe rāmaṃ jagataḥ śokanāśanam", "category": "Epic, Ramayana", "book": "Ramayana", "position": "Kanda 2, Sarga 077, Verse 008"}
{"quote": "dṛṣṭa eva hi naḥ śokam apaneṣyati rāghavaḥ tamaḥ sarvasya lokasya samudyann iva bhāskaraḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 009"}
{"quote": "ity evaṃ kathayantas te saṃprahṛṣṭāḥ kathāḥ śubhāḥ pariṣvajānāś cānyonyaṃ yayur nāgarikās tadā", "category": "Epic, Ramayana", "book": "Ramayana", "position": "Kanda 2, Sarga 077, Verse 010"}
{"quote": "ye ca tatrāpare sarve saṃmatā ye ca naigamāḥ rāmaṃ prati yayur hṛṣṭāḥ sarvāḥ prakṛtayas tadā", "category": "Epic, Ramayana", "book": "Ramayana", "position": "Kanda 2, Sarga 077, Verse 011"}
{"quote": "maṇi kārāś ca ye ke cit kumbhakārāś ca śobhanāḥ sūtrakarmakṛtaś caiva ye ca śastropajīvinaḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 012"}
{"quote": "māyūrakāḥ krākacikā rocakā vedhakās tathā dantakārāḥ sudhākārās tathā gandhopajīvinaḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 013"}
{"quote": "suvarṇakārāḥ prakhyātās tathā kambaladhāvakāḥ snāpakācchādakā vaidyā dhūpakāḥ śauṇḍikās tathā", "category": "Epic, Ramayana", "book": "Ramayana", "position": "Kanda 2, Sarga 077, Verse 014"}
{"quote": "rajakās tunnavāyāś ca grāmaghoṣamahattarāḥ śailūṣāś ca saha strībhir yānti kaivartakās tathā", "category": "Epic, Ramayana", "book": "Ramayana", "position": "Kanda 2, Sarga 077, Verse 015"}
{"quote": "samāhitā vedavido brāhmaṇā vṛttasaṃmatāḥ gorathair bharataṃ yāntam anujagmuḥ sahasraśaḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 016"}
{"quote": "suveṣāḥ śuddhavasanās tāmramṛṣṭānulepanāḥ sarve te vividhair yānaiḥ śanair bharatam anvayuḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 017"}
{"quote": "prahṛṣṭamuditā senā sānvayāt kaikayīsutam vyavatiṣṭhata sā senā bharatasyānuyāyinī", "category": "Epic, Ramayana", "book": "Ramayana", "position": "Kanda 2, Sarga 077, Verse 018"}
{"quote": "nirīkṣyānugatāṃ senāṃ tāṃ ca gaṅgāṃ śivodakām bharataḥ sacivān sarvān abravīd vākyakovidaḥ", "category": "Epic, Ramayana", "book": "Ramayana", "position": "Kanda 2, Sarga 077, Verse 019"}
{"quote": "niveśayata me sainyam abhiprāyeṇa sarvaśaḥ viśrāntaḥ pratariṣyāmaḥ śva idānīṃ mahānadīm", "category": "Epic, Ramayana", "book": "Ramayana", "position": "Kanda 2, Sarga 077, Verse 020"}
{"quote": "dātuṃ ca tāvad icchāmi svar gatasya mahīpateḥ aurdhvadeha nimittārtham avatīryodakaṃ nadīm", "category": "Epic, Ramayana", "book": "Ramayana", "position": "Kanda 2, Sarga 077, Verse 021"}
{"quote": "tasyaivaṃ bruvato 'mātyās tathety uktvā samāhitāḥ nyaveśayaṃs tāṃś chandena svena svena pṛthakpṛthak", "category": "Epic, Ramayana", "book": "Ramayana", "position": "Kanda 2, Sarga 077, Verse 022"}
{"quote": "niveśya gaṅgām anu tāṃ mahānadīṃ camūṃ vidhānaiḥ paribarha śobhinīm uvāsa rāmasya tadā mahātmano vicintayāno bharato nivartanam", "category": "Epic, Ramayana", "book": "Ramayana", "position": "Kanda 2, Sarga 077, Verse 023"}
{"quote": "tato niviṣṭāṃ dhvajinīṃ gaṅgām anvāśritāṃ nadīm niṣādarājo dṛṣṭvaiva jñātīn saṃtvarito 'bravīt", "category": "Epic, Ramayana", "book": "Ramayana", "position": "Kanda 2, Sarga 078, Verse 001"}
{"quote": "mahatīyam ataḥ senā sāgarābhā pradṛśyate nāsyāntam avagacchāmi manasāpi vicintayan", "category": "Epic, Ramayana", "book": "Ramayana", "position": "Kanda 2, Sarga 078, Verse 002"}
{"quote": "sa eṣa hi mahākāyaḥ kovidāradhvajo rathe bandhayiṣyati vā dāśān atha vāsmān vadhiṣyati", "category": "Epic, Ramayana", "book": "Ramayana", "position": "Kanda 2, Sarga 078, Verse 003"}
{"quote": "atha dāśarathiṃ rāmaṃ pitrā rājyād vivāsitam bharataḥ kaikeyīputro hantuṃ samadhigacchati", "category": "Epic, Ramayana", "book": "Ramayana", "position": "Kanda 2, Sarga 078, Verse 004"}
{"quote": "bhartā caiva sakhā caiva rāmo dāśarathir mama tasyārthakāmāḥ saṃnaddhā gaṅgānūpe 'tra tiṣṭhata", "category": "Epic, Ramayana", "book": "Ramayana", "position": "Kanda 2, Sarga 078, Verse 005"}
{"quote": "tiṣṭhantu sarvadāśāś ca gaṅgām anvāśritā nadīm balayuktā nadīrakṣā māṃsamūlaphalāśanāḥ", "category": "Epic, Ramayana", "book": "Ramayana", "position": "Kanda 2, Sarga 078, Verse 006"}
{"quote": "nāvāṃ śatānāṃ pañcānāṃ kaivartānāṃ śataṃ śatam saṃnaddhānāṃ tathā yūnāṃ tiṣṭhantv atyabhyacodayat", "category": "Epic, Ramayana", "book": "Ramayana", "position": "Kanda 2, Sarga 078, Verse 007"}
{"quote": "yadā tuṣṭas tu bharato rāmasyeha bhaviṣyati seyaṃ svastimayī senā gaṅgām adya tariṣyati", "category": "Epic, Ramayana", "book": "Ramayana", "position": "Kanda 2, Sarga 078, Verse 008"}
{"quote": "ity uktvopāyanaṃ gṛhya matsyamāṃsamadhūni ca abhicakrāma bharataṃ niṣādādhipatir guhaḥ", "category": "Epic, Ramayana", "book": "Ramayana", "position": "Kanda 2, Sarga 078, Verse 009"}
{"quote": "tam āyāntaṃ tu saṃprekṣya sūtaputraḥ pratāpavān bharatāyācacakṣe 'tha vinayajño vinītavat", "category": "Epic, Ramayana", "book": "Ramayana", "position": "Kanda 2, Sarga 078, Verse 010"}
{"quote": "eṣa jñātisahasreṇa sthapatiḥ parivāritaḥ kuśalo daṇḍakāraṇye vṛddho bhrātuś ca te sakhā", "category": "Epic, Ramayana", "book": "Ramayana", "position": "Kanda 2, Sarga 078, Verse 011"}
{"quote": "tasmāt paśyatu kākutstha tvāṃ niṣādādhipo guhaḥ asaṃśayaṃ vijānīte yatra tau rāmalakṣmaṇau", "category": "Epic, Ramayana", "book": "Ramayana", "position": "Kanda 2, Sarga 078, Verse 012"}
{"quote": "etat tu vacanaṃ śrutvā sumantrād bharataḥ śubham uvāca vacanaṃ śīghraṃ guhaḥ paśyatu mām iti", "category": "Epic, Ramayana", "book": "Ramayana", "position": "Kanda 2, Sarga 078, Verse 013"}
{"quote": "labdhvābhyanujñāṃ saṃhṛṣṭo jñātibhiḥ parivāritaḥ āgamya bharataṃ prahvo guho vacanam abravīt", "category": "Epic, Ramayana", "book": "Ramayana", "position": "Kanda 2, Sarga 078, Verse 014"}
{"quote": "niṣkuṭaś caiva deśo 'yaṃ vañcitāś cāpi te vayam nivedayāmas te sarve svake dāśakule vasa", "category": "Epic, Ramayana", "book": "Ramayana", "position": "Kanda 2, Sarga 078, Verse 015"}
{"quote": "asti mūlaṃ phalaṃ caiva niṣādaiḥ samupāhṛtam ārdraṃ ca māṃsaṃ śuṣkaṃ ca vanyaṃ coccāvacaṃ mahat", "category": "Epic, Ramayana", "book": "Ramayana", "position": "Kanda 2, Sarga 078, Verse 016"}
{"quote": "āśaṃse svāśitā senā vatsyatīmāṃ vibhāvarīm arcito vividhaiḥ kāmaiḥ śvaḥ sasainyo gamiṣyasi", "category": "Epic, Ramayana", "book": "Ramayana", "position": "Kanda 2, Sarga 078, Verse 017"}
{"quote": "evam uktas tu bharato niṣādādhipatiṃ guham pratyuvāca mahāprājño vākyaṃ hetvarthasaṃhitam", "category": "Epic, Ramayana", "book": "Ramayana", "position": "Kanda 2, Sarga 079, Verse 001"}
{"quote": "ūrjitaḥ khalu te kāmaḥ kṛto mama guroḥ sakhe yo me tvam īdṛśīṃ senām eko 'bhyarcitum icchasi", "category": "Epic, Ramayana", "book": "Ramayana", "position": "Kanda 2, Sarga 079, Verse 002"}
{"quote": "ity uktvā tu mahātejā guhaṃ vacanam uttamam abravīd bharataḥ śrīmān niṣādādhipatiṃ punaḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 003"}
{"quote": "katareṇa gamiṣyāmi bharadvājāśramaṃ guha gahano 'yaṃ bhṛśaṃ deśo gaṅgānūpo duratyayaḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 004"}
{"quote": "tasya tad vacanaṃ śrutvā rājaputrasya dhīmataḥ abravīt prāñjalir vākyaṃ guho gahanagocaraḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 005"}
{"quote": "dāśās tv anugamiṣyanti dhanvinaḥ susamāhitāḥ ahaṃ cānugamiṣyāmi rājaputra mahāyaśaḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 006"}
{"quote": "kaccin na duṣṭo vrajasi rāmasyākliṣṭakarmaṇaḥ iyaṃ te mahatī senā śaṅkāṃ janayatīva me", "category": "Epic, Ramayana", "book": "Ramayana", "position": "Kanda 2, Sarga 079, Verse 007"}
{"quote": "tam evam abhibhāṣantam ākāśa iva nirmalaḥ bharataḥ ślakṣṇayā vācā guhaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 079, Verse 008"}
{"quote": "mā bhūt sa kālo yat kaṣṭaṃ na māṃ śaṅkitum arhasi rāghavaḥ sa hi me bhrātā jyeṣṭhaḥ pitṛsamo mama", "category": "Epic, Ramayana", "book": "Ramayana", "position": "Kanda 2, Sarga 079, Verse 009"}
{"quote": "taṃ nivartayituṃ yāmi kākutsthaṃ vanavāsinam buddhir anyā na te kāryā guha satyaṃ bravīmi te", "category": "Epic, Ramayana", "book": "Ramayana", "position": "Kanda 2, Sarga 079, Verse 010"}
{"quote": "sa tu saṃhṛṣṭavadanaḥ śrutvā bharatabhāṣitam punar evābravīd vākyaṃ bharataṃ prati harṣitaḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 011"}
{"quote": "dhanyas tvaṃ na tvayā tulyaṃ paśyāmi jagatītale ayatnād āgataṃ rājyaṃ yas tvaṃ tyaktum ihecchasi", "category": "Epic, Ramayana", "book": "Ramayana", "position": "Kanda 2, Sarga 079, Verse 012"}
{"quote": "śāśvatī khalu te kīrtir lokān anucariṣyati yas tvaṃ kṛcchragataṃ rāmaṃ pratyānayitum icchasi", "category": "Epic, Ramayana", "book": "Ramayana", "position": "Kanda 2, Sarga 079, Verse 013"}
{"quote": "evaṃ saṃbhāṣamāṇasya guhasya bharataṃ tadā babhau naṣṭaprabhaḥ sūryo rajanī cābhyavartata", "category": "Epic, Ramayana", "book": "Ramayana", "position": "Kanda 2, Sarga 079, Verse 014"}
{"quote": "saṃniveśya sa tāṃ senāṃ guhena paritoṣitaḥ śatrughnena saha śrīmāñ śayanaṃ punar āgamat", "category": "Epic, Ramayana", "book": "Ramayana", "position": "Kanda 2, Sarga 079, Verse 015"}
{"quote": "rāmacintāmayaḥ śoko bharatasya mahātmanaḥ upasthito hy anarhasya dharmaprekṣasya tādṛśaḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 016"}
{"quote": "antardāhena dahanaḥ saṃtāpayati rāghavam vanadāhābhisaṃtaptaṃ gūḍho 'gnir iva pādapam", "category": "Epic, Ramayana", "book": "Ramayana", "position": "Kanda 2, Sarga 079, Verse 017"}
{"quote": "prasrutaḥ sarvagātrebhyaḥ svedaḥ śokāgnisaṃbhavaḥ yathā sūryāṃśusaṃtapto himavān prasruto himam", "category": "Epic, Ramayana", "book": "Ramayana", "position": "Kanda 2, Sarga 079, Verse 018"}
{"quote": "dhyānanirdaraśailena viniḥśvasitadhātunā dainyapādapasaṃghena śokāyāsādhiśṛṅgiṇā", "category": "Epic, Ramayana", "book": "Ramayana", "position": "Kanda 2, Sarga 079, Verse 019"}
{"quote": "pramohānantasattvena saṃtāpauṣadhiveṇunā ākrānto duḥkhaśailena mahatā kaikayīsutaḥ", "category": "Epic, Ramayana", "book": "Ramayana", "position": "Kanda 2, Sarga 079, Verse 020"}
{"quote": "guhena sārdhaṃ bharataḥ samāgato mahānubhāvaḥ sajanaḥ samāhitaḥ sudurmanās taṃ bharataṃ tadā punar guhaḥ samāśvāsayad agrajaṃ prati", "category": "Epic, Ramayana", "book": "Ramayana", "position": "Kanda 2, Sarga 079, Verse 021"}
{"quote": "ācacakṣe 'tha sadbhāvaṃ lakṣmaṇasya mahātmanaḥ bharatāyāprameyāya guho gahanagocaraḥ", "category": "Epic, Ramayana", "book": "Ramayana", "position": "Kanda 2, Sarga 080, Verse 001"}
{"quote": "taṃ jāgrataṃ guṇair yuktaṃ varacāpeṣudhāriṇam bhrātṛ guptyartham atyantam ahaṃ lakṣmaṇam abravam", "category": "Epic, Ramayana", "book": "Ramayana", "position": "Kanda 2, Sarga 080, Verse 002"}
{"quote": "iyaṃ tāta sukhā śayyā tvadartham upakalpitā pratyāśvasihi śeṣvāsyāṃ sukhaṃ rāghavanandana", "category": "Epic, Ramayana", "book": "Ramayana", "position": "Kanda 2, Sarga 080, Verse 003"}
{"quote": "ucito 'yaṃ janaḥ sarve duḥkhānāṃ tvaṃ sukhocitaḥ dharmātmaṃs tasya guptyarthaṃ jāgariṣyāmahe vayam", "category": "Epic, Ramayana", "book": "Ramayana", "position": "Kanda 2, Sarga 080, Verse 004"}
{"quote": "na hi rāmāt priyataro mamāsti bhuvi kaś cana motsuko bhūr bravīmy etad apy asatyaṃ tavāgrataḥ", "category": "Epic, Ramayana", "book": "Ramayana", "position": "Kanda 2, Sarga 080, Verse 005"}
{"quote": "asya prasādād āśaṃse loke 'smin sumahad yaśaḥ dharmāvāptiṃ ca vipulām arthāvāptiṃ ca kevalām", "category": "Epic, Ramayana", "book": "Ramayana", "position": "Kanda 2, Sarga 080, Verse 006"}
{"quote": "so 'haṃ priyasakhaṃ rāmaṃ śayānaṃ saha sītayā rakṣiṣyāmi dhanuṣpāṇiḥ sarvaiḥ svair jñātibhiḥ saha", "category": "Epic, Ramayana", "book": "Ramayana", "position": "Kanda 2, Sarga 080, Verse 007"}
{"quote": "na hi me 'viditaṃ kiṃ cid vane 'smiṃś carataḥ sadā caturaṅgaṃ hy api balaṃ prasahema vayaṃ yudhi", "category": "Epic, Ramayana", "book": "Ramayana", "position": "Kanda 2, Sarga 080, Verse 008"}
{"quote": "evam asmābhir uktena lakṣmaṇena mahātmanā anunītā vayaṃ sarve dharmam evānupaśyatā", "category": "Epic, Ramayana", "book": "Ramayana", "position": "Kanda 2, Sarga 080, Verse 009"}
{"quote": "kathaṃ dāśarathau bhūmau śayāne saha sītayā śakyā nidrāmayā labdhuṃ jīvitaṃ vā sukhāni vā", "category": "Epic, Ramayana", "book": "Ramayana", "position": "Kanda 2, Sarga 080, Verse 010"}
{"quote": "yo na devāsuraiḥ sarvaiḥ śakyaḥ prasahituṃ yudhi taṃ paśya guha saṃviṣṭaṃ tṛṇeṣu saha sītayā", "category": "Epic, Ramayana", "book": "Ramayana", "position": "Kanda 2, Sarga 080, Verse 011"}
{"quote": "mahatā tapasā labdho vividhaiś ca pariśramaiḥ eko daśarathasyaiṣa putraḥ sadṛśalakṣaṇaḥ", "category": "Epic, Ramayana", "book": "Ramayana", "position": "Kanda 2, Sarga 080, Verse 012"}
{"quote": "asmin pravrājite rājā na ciraṃ vartayiṣyati vidhavā medinī nūnaṃ kṣipram eva bhaviṣyati", "category": "Epic, Ramayana", "book": "Ramayana", "position": "Kanda 2, Sarga 080, Verse 013"}
{"quote": "vinadya sumahānādaṃ śrameṇoparatāḥ striyaḥ nirghoṣoparataṃ nūnam adya rājaniveśanam", "category": "Epic, Ramayana", "book": "Ramayana", "position": "Kanda 2, Sarga 080, Verse 014"}
{"quote": "kausalyā caiva rājā ca tathaiva jananī mama nāśaṃse yadi te sarve jīveyuḥ śarvarīm imām", "category": "Epic, Ramayana", "book": "Ramayana", "position": "Kanda 2, Sarga 080, Verse 015"}
{"quote": "jīved api hi me mātā śatrughnasyānvavekṣayā duḥkhitā yā tu kausalyā vīrasūr vinaśiṣyati", "category": "Epic, Ramayana", "book": "Ramayana", "position": "Kanda 2, Sarga 080, Verse 016"}
{"quote": "atikrāntam atikrāntam anavāpya manoratham rājye rāmam anikṣipya pitā me vinaśiṣyati", "category": "Epic, Ramayana", "book": "Ramayana", "position": "Kanda 2, Sarga 080, Verse 017"}
{"quote": "siddhārthāḥ pitaraṃ vṛttaṃ tasmin kāle hy upasthite pretakāryeṣu sarveṣu saṃskariṣyanti bhūmipam", "category": "Epic, Ramayana", "book": "Ramayana", "position": "Kanda 2, Sarga 080, Verse 018"}
{"quote": "ramyacatvarasaṃsthānāṃ suvibhaktamahāpathām harmyaprāsādasaṃpannāṃ sarvaratnavibhūṣitām", "category": "Epic, Ramayana", "book": "Ramayana", "position": "Kanda 2, Sarga 080, Verse 019"}
{"quote": "gajāśvarathasaṃbādhāṃ tūryanādavināditām sarvakalyāṇasaṃpūrṇāṃ hṛṣṭapuṣṭajanākulām", "category": "Epic, Ramayana", "book": "Ramayana", "position": "Kanda 2, Sarga 080, Verse 020"}
{"quote": "ārāmodyānasaṃpūrṇāṃ samājotsavaśālinīm sukhitā vicariṣyanti rājadhānīṃ pitur mama", "category": "Epic, Ramayana", "book": "Ramayana", "position": "Kanda 2, Sarga 080, Verse 021"}
{"quote": "api satyapratijñena sārdhaṃ kuśalinā vayam nivṛtte samaye hy asmin sukhitāḥ praviśemahi", "category": "Epic, Ramayana", "book": "Ramayana", "position": "Kanda 2, Sarga 080, Verse 022"}
{"quote": "paridevayamānasya tasyaivaṃ sumahātmanaḥ tiṣṭhato rājaputrasya śarvarī sātyavartata", "category": "Epic, Ramayana", "book": "Ramayana", "position": "Kanda 2, Sarga 080, Verse 023"}
{"quote": "prabhāte vimale sūrye kārayitvā jaṭā ubhau asmin bhāgīrathītīre sukhaṃ saṃtāritau mayā", "category": "Epic, Ramayana", "book": "Ramayana", "position": "Kanda 2, Sarga 080, Verse 024"}
{"quote": "jaṭādharau tau drumacīravāsasau mahābalau kuñjarayūthapopamau vareṣucāpāsidharau paraṃtapau vyavekṣamāṇau saha sītayā gatau", "category": "Epic, Ramayana", "book": "Ramayana", "position": "Kanda 2, Sarga 080, Verse 025"}
{"quote": "guhasya vacanaṃ śrutvā bharato bhṛśam apriyam dhyānaṃ jagāma tatraiva yatra tac chrutam apriyam", "category": "Epic, Ramayana", "book": "Ramayana", "position": "Kanda 2, Sarga 081, Verse 001"}
{"quote": "sukumāro mahāsattvaḥ siṃhaskandho mahābhujaḥ puṇḍarīka viśālākṣas taruṇaḥ priyadarśanaḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 002"}
{"quote": "pratyāśvasya muhūrtaṃ tu kālaṃ paramadurmanāḥ papāta sahasā totrair hṛdi viddha iva dvipaḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 003"}
{"quote": "tadavasthaṃ tu bharataṃ śatrughno 'nantara sthitaḥ pariṣvajya rurodoccair visaṃjñaḥ śokakarśitaḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 004"}
{"quote": "tataḥ sarvāḥ samāpetur mātaro bharatasya tāḥ upavāsa kṛśā dīnā bhartṛvyasanakarśitāḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 005"}
{"quote": "tāś ca taṃ patitaṃ bhūmau rudantyaḥ paryavārayan kausalyā tv anusṛtyainaṃ durmanāḥ pariṣasvaje", "category": "Epic, Ramayana", "book": "Ramayana", "position": "Kanda 2, Sarga 081, Verse 006"}
{"quote": "vatsalā svaṃ yathā vatsam upagūhya tapasvinī paripapraccha bharataṃ rudantī śokalālasā", "category": "Epic, Ramayana", "book": "Ramayana", "position": "Kanda 2, Sarga 081, Verse 007"}
{"quote": "putravyādhir na te kaccic charīraṃ paribādhate adya rājakulasyāsya tvadadhīnaṃ hi jīvitam", "category": "Epic, Ramayana", "book": "Ramayana", "position": "Kanda 2, Sarga 081, Verse 008"}
{"quote": "tvāṃ dṛṣṭvā putra jīvāmi rāme sabhrātṛke gate vṛtte daśarathe rājñi nātha ekas tvam adya naḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 009"}
{"quote": "kaccin na lakṣmaṇe putra śrutaṃ te kiṃ cid apriyam putra vā hy ekaputrāyāḥ sahabhārye vanaṃ gate", "category": "Epic, Ramayana", "book": "Ramayana", "position": "Kanda 2, Sarga 081, Verse 010"}
{"quote": "sa muhūrtaṃ samāśvasya rudann eva mahāyaśāḥ kausalyāṃ parisāntvyedaṃ guhaṃ vacanam abravīt", "category": "Epic, Ramayana", "book": "Ramayana", "position": "Kanda 2, Sarga 081, Verse 011"}
{"quote": "bhrātā me kvāvasad rātriṃ kva sītā kva ca lakṣmaṇaḥ asvapac chayane kasmin kiṃ bhuktvā guha śaṃsa me", "category": "Epic, Ramayana", "book": "Ramayana", "position": "Kanda 2, Sarga 081, Verse 012"}
{"quote": "so 'bravīd bharataṃ pṛṣṭo niṣādādhipatir guhaḥ yad vidhaṃ pratipede ca rāme priyahite 'tithau", "category": "Epic, Ramayana", "book": "Ramayana", "position": "Kanda 2, Sarga 081, Verse 013"}
{"quote": "annam uccāvacaṃ bhakṣyāḥ phalāni vividhāni ca rāmāyābhyavahārārthaṃ bahucopahṛtaṃ mayā", "category": "Epic, Ramayana", "book": "Ramayana", "position": "Kanda 2, Sarga 081, Verse 014"}
{"quote": "tat sarvaṃ pratyanujñāsīd rāmaḥ satyaparākramaḥ na hi tat pratyagṛhṇāt sa kṣatradharmam anusmaran", "category": "Epic, Ramayana", "book": "Ramayana", "position": "Kanda 2, Sarga 081, Verse 015"}
{"quote": "na hy asmābhiḥ pratigrāhyaṃ sakhe deyaṃ tu sarvadā iti tena vayaṃ rājann anunītā mahātmanā", "category": "Epic, Ramayana", "book": "Ramayana", "position": "Kanda 2, Sarga 081, Verse 016"}
{"quote": "lakṣmaṇena samānītaṃ pītvā vāri mahāyaśāḥ aupavāsyaṃ tadākārṣīd rāghavaḥ saha sītayā", "category": "Epic, Ramayana", "book": "Ramayana", "position": "Kanda 2, Sarga 081, Verse 017"}
{"quote": "tatas tu jalaśeṣeṇa lakṣmaṇo 'py akarot tadā vāg yatās te trayaḥ saṃdhyām upāsata samāhitāḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 018"}
{"quote": "saumitris tu tataḥ paścād akarot svāstaraṃ śubham svayam ānīya barhīṃṣi kṣipraṃ rāghava kāraṇāt", "category": "Epic, Ramayana", "book": "Ramayana", "position": "Kanda 2, Sarga 081, Verse 019"}
{"quote": "tasmin samāviśad rāmaḥ svāstare saha sītayā prakṣālya ca tayoḥ pādāv apacakrāma lakṣmaṇaḥ", "category": "Epic, Ramayana", "book": "Ramayana", "position": "Kanda 2, Sarga 081, Verse 020"}
{"quote": "etat tad iṅgudīmūlam idam eva ca tat tṛṇam yasmin rāmaś ca sītā ca rātriṃ tāṃ śayitāv ubhau", "category": "Epic, Ramayana", "book": "Ramayana", "position": "Kanda 2, Sarga 081, Verse 021"}
{"quote": "niyamya pṛṣṭhe tu talāṅgulitravāñ śaraiḥ supūrṇāv iṣudhī paraṃtapaḥ mahad dhanuḥ sajyam upohya lakṣmaṇo niśām atiṣṭhat parito 'sya kevalam", "category": "Epic, Ramayana", "book": "Ramayana", "position": "Kanda 2, Sarga 081, Verse 022"}
{"quote": "tatas tv ahaṃ cottamabāṇacāpadhṛk sthito 'bhavaṃ tatra sa yatra lakṣmaṇaḥ atandribhir jñātibhir āttakārmukair mahendrakalpaṃ paripālayaṃs tadā", "category": "Epic, Ramayana", "book": "Ramayana", "position": "Kanda 2, Sarga 081, Verse 023"}
{"quote": "tac chrutvā nipuṇaṃ sarvaṃ bharataḥ saha mantribhiḥ iṅgudīmūlam āgamya rāmaśayyām avekṣya tām", "category": "Epic, Ramayana", "book": "Ramayana", "position": "Kanda 2, Sarga 082, Verse 001"}
{"quote": "abravīj jananīḥ sarvā iha tena mahātmanā śarvarī śayitā bhūmāv idam asya vimarditam", "category": "Epic, Ramayana", "book": "Ramayana", "position": "Kanda 2, Sarga 082, Verse 002"}
{"quote": "mahābhāgakulīnena mahābhāgena dhīmatā jāto daśarathenorvyāṃ na rāmaḥ svaptum arhati", "category": "Epic, Ramayana", "book": "Ramayana", "position": "Kanda 2, Sarga 082, Verse 003"}
{"quote": "ajinottarasaṃstīrṇe varāstaraṇasaṃcaye śayitvā puruṣavyāghraḥ kathaṃ śete mahītale", "category": "Epic, Ramayana", "book": "Ramayana", "position": "Kanda 2, Sarga 082, Verse 004"}
{"quote": "prāsādāgra vimāneṣu valabhīṣu ca sarvadā haimarājatabhaumeṣu varāstaraṇaśāliṣu", "category": "Epic, Ramayana", "book": "Ramayana", "position": "Kanda 2, Sarga 082, Verse 005"}
{"quote": "puṣpasaṃcayacitreṣu candanāgarugandhiṣu pāṇḍurābhraprakāśeṣu śukasaṃgharuteṣu ca", "category": "Epic, Ramayana", "book": "Ramayana", "position": "Kanda 2, Sarga 082, Verse 006"}
{"quote": "gītavāditranirghoṣair varābharaṇaniḥsvanaiḥ mṛdaṅgavaraśabdaiś ca satataṃ pratibodhitaḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 007"}
{"quote": "bandibhir vanditaḥ kāle bahubhiḥ sūtamāgadhaiḥ gāthābhir anurūpābhiḥ stutibhiś ca paraṃtapaḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 008"}
{"quote": "aśraddheyam idaṃ loke na satyaṃ pratibhāti mā muhyate khalu me bhāvaḥ svapno 'yam iti me matiḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 009"}
{"quote": "na nūnaṃ daivataṃ kiṃ cit kālena balavattaram yatra dāśarathī rāmo bhūmāv evaṃ śayīta saḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 010"}
{"quote": "videharājasya sutā sītā ca priyadarśanā dayitā śayitā bhūmau snuṣā daśarathasya ca", "category": "Epic, Ramayana", "book": "Ramayana", "position": "Kanda 2, Sarga 082, Verse 011"}
{"quote": "iyaṃ śayyā mama bhrātur idaṃ hi parivartitam sthaṇḍile kaṭhine sarvaṃ gātrair vimṛditaṃ tṛṇam", "category": "Epic, Ramayana", "book": "Ramayana", "position": "Kanda 2, Sarga 082, Verse 012"}
{"quote": "manye sābharaṇā suptā sītāsmiñ śayane tadā tatra tatra hi dṛśyante saktāḥ kanakabindavaḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 013"}
{"quote": "uttarīyam ihāsaktaṃ suvyaktaṃ sītayā tadā tathā hy ete prakāśante saktāḥ kauśeyatantavaḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 014"}
{"quote": "manye bhartuḥ sukhā śayyā yena bālā tapasvinī sukumārī satī duḥkhaṃ na vijānāti maithilī", "category": "Epic, Ramayana", "book": "Ramayana", "position": "Kanda 2, Sarga 082, Verse 015"}
{"quote": "sārvabhauma kule jātaḥ sarvalokasukhāvahaḥ sarvalokapriyas tyaktvā rājyaṃ priyam anuttamam", "category": "Epic, Ramayana", "book": "Ramayana", "position": "Kanda 2, Sarga 082, Verse 016"}
{"quote": "katham indīvaraśyāmo raktākṣaḥ priyadarśanaḥ sukhabhāgī ca duḥkhārhaḥ śayito bhuvi rāghavaḥ", "category": "Epic, Ramayana", "book": "Ramayana", "position": "Kanda 2, Sarga 082, Verse 017"}
{"quote": "siddhārthā khalu vaidehī patiṃ yānugatā vanam vayaṃ saṃśayitāḥ sarve hīnās tena mahātmanā", "category": "Epic, Ramayana", "book": "Ramayana", "position": "Kanda 2, Sarga 082, Verse 018"}
{"quote": "akarṇadhārā pṛthivī śūnyeva pratibhāti mā gate daśarathe svarge rāme cāraṇyam āśrite", "category": "Epic, Ramayana", "book": "Ramayana", "position": "Kanda 2, Sarga 082, Verse 019"}
{"quote": "na ca prārthayate kaś cin manasāpi vasuṃdharām vane 'pi vasatas tasya bāhuvīryābhirakṣitām", "category": "Epic, Ramayana", "book": "Ramayana", "position": "Kanda 2, Sarga 082, Verse 020"}
{"quote": "śūnyasaṃvaraṇārakṣām ayantritahayadvipām apāvṛtapuradvārāṃ rājadhānīm arakṣitām", "category": "Epic, Ramayana", "book": "Ramayana", "position": "Kanda 2, Sarga 082, Verse 021"}
{"quote": "aprahṛṣṭabalāṃ nyūnāṃ viṣamasthām anāvṛtām śatravo nābhimanyante bhakṣyān viṣakṛtān iva", "category": "Epic, Ramayana", "book": "Ramayana", "position": "Kanda 2, Sarga 082, Verse 022"}
{"quote": "adya prabhṛti bhūmau tu śayiṣye 'haṃ tṛṇeṣu vā phalamūlāśano nityaṃ jaṭācīrāṇi dhārayan", "category": "Epic, Ramayana", "book": "Ramayana", "position": "Kanda 2, Sarga 082, Verse 023"}
{"quote": "tasyārtham uttaraṃ kālaṃ nivatsyāmi sukhaṃ vane taṃ pratiśravam āmucya nāsya mithyā bhaviṣyati", "category": "Epic, Ramayana", "book": "Ramayana", "position": "Kanda 2, Sarga 082, Verse 024"}
{"quote": "vasantaṃ bhrātur arthāya śatrughno mānuvatsyati lakṣmaṇena saha tv āryo ayodhyāṃ pālayiṣyati", "category": "Epic, Ramayana", "book": "Ramayana", "position": "Kanda 2, Sarga 082, Verse 025"}
{"quote": "abhiṣekṣyanti kākutstham ayodhyāyāṃ dvijātayaḥ api me devatāḥ kuryur imaṃ satyaṃ manoratham", "category": "Epic, Ramayana", "book": "Ramayana", "position": "Kanda 2, Sarga 082, Verse 026"}
{"quote": "prasādyamānaḥ śirasā mayā svayaṃ bahuprakāraṃ yadi na prapatsyate tato 'nuvatsyāmi cirāya rāghavaṃ vane vasan nārhati mām upekṣitum", "category": "Epic, Ramayana", "book": "Ramayana", "position": "Kanda 2, Sarga 082, Verse 027"}
{"quote": "vyuṣya rātriṃ tu tatraiva gaṅgākūle sa rāghavaḥ bharataḥ kālyam utthāya śatrughnam idam abravīt", "category": "Epic, Ramayana", "book": "Ramayana", "position": "Kanda 2, Sarga 083, Verse 001"}
{"quote": "śatrughottiṣṭha kiṃ śeṣe niṣādādhipatiṃ guham śīghram ānaya bhadraṃ te tārayiṣyati vāhinīm", "category": "Epic, Ramayana", "book": "Ramayana", "position": "Kanda 2, Sarga 083, Verse 002"}
{"quote": "jāgarmi nāhaṃ svapimi tathaivāryaṃ vicintayan ity evam abravīd bhrātrā śatrughno 'pi pracoditaḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 003"}
{"quote": "iti saṃvadator evam anyonyaṃ narasiṃhayoḥ āgamya prāñjaliḥ kāle guho bharatam abravīt", "category": "Epic, Ramayana", "book": "Ramayana", "position": "Kanda 2, Sarga 083, Verse 004"}
{"quote": "kaccit sukhaṃ nadītīre 'vātsīḥ kākutstha śarvarīm kaccic ca saha sainyasya tava sarvam anāmayam", "category": "Epic, Ramayana", "book": "Ramayana", "position": "Kanda 2, Sarga 083, Verse 005"}
{"quote": "guhasya tat tu vacanaṃ śrutvā snehād udīritam rāmasyānuvaśo vākyaṃ bharato 'pīdam abravīt", "category": "Epic, Ramayana", "book": "Ramayana", "position": "Kanda 2, Sarga 083, Verse 006"}
{"quote": "sukhā naḥ śarvarī rājan pūjitāś cāpi te vayam gaṅgāṃ tu naubhir bahvībhir dāśāḥ saṃtārayantu naḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 007"}
{"quote": "tato guhaḥ saṃtvaritaḥ śrutvā bharataśāsanam pratipraviśya nagaraṃ taṃ jñātijanam abravīt", "category": "Epic, Ramayana", "book": "Ramayana", "position": "Kanda 2, Sarga 083, Verse 008"}
{"quote": "uttiṣṭhata prabudhyadhvaṃ bhadram astu hi vaḥ sadā nāvaḥ samanukarṣadhvaṃ tārayiṣyāma vāhinīm", "category": "Epic, Ramayana", "book": "Ramayana", "position": "Kanda 2, Sarga 083, Verse 009"}
{"quote": "te tathoktāḥ samutthāya tvaritā rājaśāsanāt pañca nāvāṃ śatāny eva samāninyuḥ samantataḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 010"}
{"quote": "anyāḥ svastikavijñeyā mahāghaṇḍā dharā varāḥ śobhamānāḥ patākinyo yuktavātāḥ susaṃhatāḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 011"}
{"quote": "tataḥ svastikavijñeyāṃ pāṇḍukambalasaṃvṛtām sanandighoṣāṃ kalyāṇīṃ guho nāvam upāharat", "category": "Epic, Ramayana", "book": "Ramayana", "position": "Kanda 2, Sarga 083, Verse 012"}
{"quote": "tām āruroha bharataḥ śatrughnaś ca mahābalaḥ kausalyā ca sumitrā ca yāś cānyā rājayoṣitaḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 013"}
{"quote": "purohitaś ca tat pūrvaṃ gurave brāhmaṇāś ca ye anantaraṃ rājadārās tathaiva śakaṭāpaṇāḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 014"}
{"quote": "āvāsam ādīpayatāṃ tīrthaṃ cāpy avagāhatām bhāṇḍāni cādadānānāṃ ghoṣas tridivam aspṛśat", "category": "Epic, Ramayana", "book": "Ramayana", "position": "Kanda 2, Sarga 083, Verse 015"}
{"quote": "patākinyas tu tā nāvaḥ svayaṃ dāśair adhiṣṭhitāḥ vahantyo janam ārūḍhaṃ tadā saṃpetur āśugāḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 016"}
{"quote": "nārīṇām abhipūrṇās tu kāś cit kāś cit tu vājinām kaś cit tatra vahanti sma yānayugyaṃ mahādhanam", "category": "Epic, Ramayana", "book": "Ramayana", "position": "Kanda 2, Sarga 083, Verse 017"}
{"quote": "tāḥ sma gatvā paraṃ tīram avaropya ca taṃ janam nivṛttāḥ kāṇḍacitrāṇi kriyante dāśabandhubhiḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 018"}
{"quote": "savaijayantās tu gajā gajārohaiḥ pracoditāḥ tarantaḥ sma prakāśante sadhvajā iva parvatāḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 019"}
{"quote": "nāvaś cāruruhus tv anye plavais terus tathāpare anye kumbhaghaṭais terur anye teruś ca bāhubhiḥ", "category": "Epic, Ramayana", "book": "Ramayana", "position": "Kanda 2, Sarga 083, Verse 020"}
{"quote": "sā puṇyā dhvajinī gaṅgāṃ dāśaiḥ saṃtāritā svayam maitre muhūrte prayayau prayāgavanam uttamam", "category": "Epic, Ramayana", "book": "Ramayana", "position": "Kanda 2, Sarga 083, Verse 021"}
{"quote": "āśvāsayitvā ca camūṃ mahātmā niveśayitvā ca yathopajoṣam draṣṭuṃ bharadvājam ṛṣipravaryam ṛtvig vṛtaḥ san bharataḥ pratasthe", "category": "Epic, Ramayana", "book": "Ramayana", "position": "Kanda 2, Sarga 083, Verse 022"}
{"quote": "bharadvājāśramaṃ dṛṣṭvā krośād eva nararṣabhaḥ balaṃ sarvam avasthāpya jagāma saha mantribhiḥ", "category": "Epic, Ramayana", "book": "Ramayana", "position": "Kanda 2, Sarga 084, Verse 001"}
{"quote": "padbhyām eva hi dharmajño nyastaśastraparicchadaḥ vasāno vāsasī kṣaume purodhāya purohitam", "category": "Epic, Ramayana", "book": "Ramayana", "position": "Kanda 2, Sarga 084, Verse 002"}
{"quote": "tataḥ saṃdarśane tasya bharadvājasya rāghavaḥ mantriṇas tān avasthāpya jagāmānu purohitam", "category": "Epic, Ramayana", "book": "Ramayana", "position": "Kanda 2, Sarga 084, Verse 003"}
{"quote": "vasiṣṭham atha dṛṣṭvaiva bharadvājo mahātapāḥ saṃcacālāsanāt tūrṇaṃ śiṣyān arghyam iti bruvan", "category": "Epic, Ramayana", "book": "Ramayana", "position": "Kanda 2, Sarga 084, Verse 004"}
{"quote": "samāgamya vasiṣṭhena bharatenābhivāditaḥ abudhyata mahātejāḥ sutaṃ daśarathasya tam", "category": "Epic, Ramayana", "book": "Ramayana", "position": "Kanda 2, Sarga 084, Verse 005"}
{"quote": "tābhyām arghyaṃ ca pādyaṃ ca dattvā paścāt phalāni ca ānupūrvyāc ca dharmajñaḥ papraccha kuśalaṃ kule", "category": "Epic, Ramayana", "book": "Ramayana", "position": "Kanda 2, Sarga 084, Verse 006"}
{"quote": "ayodhyāyāṃ bale kośe mitreṣv api ca mantriṣu jānan daśarathaṃ vṛttaṃ na rājānam udāharat", "category": "Epic, Ramayana", "book": "Ramayana", "position": "Kanda 2, Sarga 084, Verse 007"}
{"quote": "vasiṣṭho bharataś cainaṃ papracchatur anāmayam śarīre 'gniṣu vṛkṣeṣu śiṣyeṣu mṛgapakṣiṣu", "category": "Epic, Ramayana", "book": "Ramayana", "position": "Kanda 2, Sarga 084, Verse 008"}
{"quote": "tatheti ca pratijñāya bharadvājo mahātapāḥ bharataṃ pratyuvācedaṃ rāghavasnehabandhanāt", "category": "Epic, Ramayana", "book": "Ramayana", "position": "Kanda 2, Sarga 084, Verse 009"}
{"quote": "kim ihāgamane kāryaṃ tava rājyaṃ praśāsataḥ etad ācakṣva me sarvaṃ na hi me śudhyate manaḥ", "category": "Epic, Ramayana", "book": "Ramayana", "position": "Kanda 2, Sarga 084, Verse 010"}
{"quote": "suṣuve yama mitraghnaṃ kausalyānandavardhanam bhrātrā saha sabhāryo yaś ciraṃ pravrājito vanam", "category": "Epic, Ramayana", "book": "Ramayana", "position": "Kanda 2, Sarga 084, Verse 011"}
{"quote": "niyuktaḥ strīniyuktena pitrā yo 'sau mahāyaśāḥ vanavāsī bhavetīha samāḥ kila caturdaśa", "category": "Epic, Ramayana", "book": "Ramayana", "position": "Kanda 2, Sarga 084, Verse 012"}
{"quote": "kaccin na tasyāpāpasya pāpaṃ kartum ihecchasi akaṇṭakaṃ bhoktumanā rājyaṃ tasyānujasya ca", "category": "Epic, Ramayana", "book": "Ramayana", "position": "Kanda 2, Sarga 084, Verse 013"}
{"quote": "evam ukto bharadvājaṃ bharataḥ pratyuvāca ha paryaśru nayano duḥkhād vācā saṃsajjamānayā", "category": "Epic, Ramayana", "book": "Ramayana", "position": "Kanda 2, Sarga 084, Verse 014"}
{"quote": "hato 'smi yadi mām evaṃ bhagavān api manyate matto na doṣam āśaṅker naivaṃ mām anuśādhi hi", "category": "Epic, Ramayana", "book": "Ramayana", "position": "Kanda 2, Sarga 084, Verse 015"}
{"quote": "na caitad iṣṭaṃ mātā me yad avocan madantare nāham etena tuṣṭaś ca na tad vacanam ādade", "category": "Epic, Ramayana", "book": "Ramayana", "position": "Kanda 2, Sarga 084, Verse 016"}
{"quote": "ahaṃ tu taṃ naravyāghram upayātaḥ prasādakaḥ pratinetum ayodhyāṃ ca pādau tasyābhivanditum", "category": "Epic, Ramayana", "book": "Ramayana", "position": "Kanda 2, Sarga 084, Verse 017"}
{"quote": "tvaṃ mām evaṃgataṃ matvā prasādaṃ kartum arhasi śaṃsa me bhagavan rāmaḥ kva saṃprati mahīpatiḥ", "category": "Epic, Ramayana", "book": "Ramayana", "position": "Kanda 2, Sarga 084, Verse 018"}
{"quote": "uvāca taṃ bharadvājaḥ prasādād bharataṃ vacaḥ tvayy etat puruṣavyāghra yuktaṃ rāghavavaṃśaje guruvṛttir damaś caiva sādhūnāṃ cānuyāyitā", "category": "Epic, Ramayana", "book": "Ramayana", "position": "Kanda 2, Sarga 084, Verse 019"}
{"quote": "jāne caitan manaḥsthaṃ te dṛḍhīkaraṇam astv iti apṛcchaṃ tvāṃ tavātyarthaṃ kīrtiṃ samabhivardhayan", "category": "Epic, Ramayana", "book": "Ramayana", "position": "Kanda 2, Sarga 084, Verse 020"}
{"quote": "asau vasati te bhrātā citrakūṭe mahāgirau śvas tu gantāsi taṃ deśaṃ vasādya saha mantribhiḥ etaṃ me kuru suprājña kāmaṃ kāmārthakovida", "category": "Epic, Ramayana", "book": "Ramayana", "position": "Kanda 2, Sarga 084, Verse 021"}
{"quote": "tatas tathety evam udāradarśanaḥ pratītarūpo bharato 'bravīd vacaḥ cakāra buddhiṃ ca tadā mahāśrame niśānivāsāya narādhipātmajaḥ", "category": "Epic, Ramayana", "book": "Ramayana", "position": "Kanda 2, Sarga 084, Verse 022"}
{"quote": "kṛtabuddhiṃ nivāsāya tathaiva sa munis tadā bharataṃ kaikayī putram ātithyena nyamantrayat", "category": "Epic, Ramayana", "book": "Ramayana", "position": "Kanda 2, Sarga 085, Verse 001"}
{"quote": "abravīd bharatas tv enaṃ nanv idaṃ bhavatā kṛtam pādyam arghyaṃ tathātithyaṃ vane yad ūpapadyate", "category": "Epic, Ramayana", "book": "Ramayana", "position": "Kanda 2, Sarga 085, Verse 002"}
{"quote": "athovāca bharadvājo bharataṃ prahasann iva jāne tvāṃ prīti saṃyuktaṃ tuṣyes tvaṃ yena kena cit", "category": "Epic, Ramayana", "book": "Ramayana", "position": "Kanda 2, Sarga 085, Verse 003"}
{"quote": "senāyās tu tavaitasyāḥ kartum icchāmi bhojanam mama pritir yathā rūpā tvam arho manujarṣabha", "category": "Epic, Ramayana", "book": "Ramayana", "position": "Kanda 2, Sarga 085, Verse 004"}
{"quote": "kimarthaṃ cāpi nikṣipya dūre balam ihāgataḥ kasmān nehopayāto 'si sabalaḥ puruṣarṣabha", "category": "Epic, Ramayana", "book": "Ramayana", "position": "Kanda 2, Sarga 085, Verse 005"}
{"quote": "bharataḥ pratyuvācedaṃ prāñjalis taṃ tapodhanam sasainyo nopayāto 'smi bhagavan bhagavad bhayāt", "category": "Epic, Ramayana", "book": "Ramayana", "position": "Kanda 2, Sarga 085, Verse 006"}
{"quote": "vāji mukhyā manuṣyāś ca mattāś ca vara vāraṇāḥ pracchādya mahatīṃ bhūmiṃ bhagavann anuyānti mām", "category": "Epic, Ramayana", "book": "Ramayana", "position": "Kanda 2, Sarga 085, Verse 007"}
{"quote": "te vṛkṣān udakaṃ bhūmim āśrameṣūṭajāṃs tathā na hiṃsyur iti tenāham eka evāgatas tataḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 008"}
{"quote": "ānīyatām itaḥ senety ājñaptaḥ paramarṣiṇā tathā tu cakre bharataḥ senāyāḥ samupāgamam", "category": "Epic, Ramayana", "book": "Ramayana", "position": "Kanda 2, Sarga 085, Verse 009"}
{"quote": "agniśālāṃ praviśyātha pītvāpaḥ parimṛjya ca ātithyasya kriyāhetor viśvakarmāṇam āhvayat", "category": "Epic, Ramayana", "book": "Ramayana", "position": "Kanda 2, Sarga 085, Verse 010"}
{"quote": "āhvaye viśvakarmāṇam ahaṃ tvaṣṭāram eva ca ātithyaṃ kartum icchāmi tatra me saṃvidhīyatām", "category": "Epic, Ramayana", "book": "Ramayana", "position": "Kanda 2, Sarga 085, Verse 011"}
{"quote": "prāk srotasaś ca yā nadyaḥ pratyak srotasa eva ca pṛthivyām antarikṣe ca samāyāntv adya sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 012"}
{"quote": "anyāḥ sravantu maireyaṃ surām anyāḥ suniṣṭhitām aparāś codakaṃ śītam ikṣukāṇḍarasopamam", "category": "Epic, Ramayana", "book": "Ramayana", "position": "Kanda 2, Sarga 085, Verse 013"}
{"quote": "āhvaye devagandharvān viśvāvasuhahāhuhūn tathaivāpsaraso devīr gandharvīś cāpi sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 014"}
{"quote": "ghṛtācīm atha viśvācīṃ miśrakeśīm alambusām śakraṃ yāś copatiṣṭhanti brahmāṇaṃ yāś ca bhāminīḥ sarvās tumburuṇā sārdham āhvaye saparicchadāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 015"}
{"quote": "vanaṃ kuruṣu yad divyaṃ vāso bhūṣaṇapatravat divyanārīphalaṃ śaśvat tat kauberam ihaiva tu", "category": "Epic, Ramayana", "book": "Ramayana", "position": "Kanda 2, Sarga 085, Verse 016"}
{"quote": "iha me bhagavān somo vidhattām annam uttamam bhakṣyaṃ bhojyaṃ ca coṣyaṃ ca lehyaṃ ca vividhaṃ bahu", "category": "Epic, Ramayana", "book": "Ramayana", "position": "Kanda 2, Sarga 085, Verse 017"}
{"quote": "vicitrāṇi ca mālyāni pādapapracyutāni ca surādīni ca peyāni māṃsāni vividhāni ca", "category": "Epic, Ramayana", "book": "Ramayana", "position": "Kanda 2, Sarga 085, Verse 018"}
{"quote": "evaṃ samādhinā yuktas tejasāpratimena ca śikṣāsvarasamāyuktaṃ tapasā cābravīn muniḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 019"}
{"quote": "manasā dhyāyatas tasya prāṅmukhasya kṛtāñjaleḥ ājagmus tāni sarvāṇi daivatāni pṛthakpṛthak", "category": "Epic, Ramayana", "book": "Ramayana", "position": "Kanda 2, Sarga 085, Verse 020"}
{"quote": "malayaṃ durduraṃ caiva tataḥ svedanudo 'nilaḥ upaspṛśya vavau yuktyā supriyātmā sukhaḥ śivaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 021"}
{"quote": "tato 'bhyavartanta ghanā divyāḥ kusumavṛṣṭayaḥ devadundubhighoṣaś ca dikṣu sarvāsu śuśruve", "category": "Epic, Ramayana", "book": "Ramayana", "position": "Kanda 2, Sarga 085, Verse 022"}
{"quote": "pravavuś cottamā vātā nanṛtuś cāpsarogaṇāḥ prajagur devagandharvā vīṇā pramumucuḥ svarān", "category": "Epic, Ramayana", "book": "Ramayana", "position": "Kanda 2, Sarga 085, Verse 023"}
{"quote": "sa śabdo dyāṃ ca bhūmiṃ ca prāṇināṃ śravaṇāni ca viveśoccāritaḥ ślakṣṇaḥ samo layaguṇānvitaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 024"}
{"quote": "tasminn uparate śabde divye śrotrasukhe nṛṇām dadarśa bhārataṃ sainyaṃ vidhānaṃ viśvakarmaṇaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 025"}
{"quote": "babhūva hi samā bhūmiḥ samantāt pañcayojanam śādvalair bahubhiś channā nīlavaidūryasaṃnibhaiḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 026"}
{"quote": "tasmin bilvāḥ kapitthāś ca panasā bījapūrakāḥ āmalakyo babhūvuś ca cūtāś ca phalabhūṣaṇāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 027"}
{"quote": "uttarebhyaḥ kurubhyaś ca vanaṃ divyopabhogavat ājagāma nadī divyā tīrajair bahubhir vṛtā", "category": "Epic, Ramayana", "book": "Ramayana", "position": "Kanda 2, Sarga 085, Verse 028"}
{"quote": "catuḥśālāni śubhrāṇi śālāś ca gajavājinām harmyaprāsādasaṃghātās toraṇāni śubhāni ca", "category": "Epic, Ramayana", "book": "Ramayana", "position": "Kanda 2, Sarga 085, Verse 029"}
{"quote": "sitameghanibhaṃ cāpi rājaveśma sutoraṇam śuklamālyakṛtākāraṃ divyagandhasamukṣitam", "category": "Epic, Ramayana", "book": "Ramayana", "position": "Kanda 2, Sarga 085, Verse 030"}
{"quote": "caturasram asaṃbādhaṃ śayanāsanayānavat divyaiḥ sarvarasair yuktaṃ divyabhojanavastravat", "category": "Epic, Ramayana", "book": "Ramayana", "position": "Kanda 2, Sarga 085, Verse 031"}
{"quote": "upakalpita sarvānnaṃ dhautanirmalabhājanam kḷptasarvāsanaṃ śrīmat svāstīrṇaśayanottamam", "category": "Epic, Ramayana", "book": "Ramayana", "position": "Kanda 2, Sarga 085, Verse 032"}
{"quote": "praviveśa mahābāhur anujñāto maharṣiṇā veśma tad ratnasaṃpūrṇaṃ bharataḥ kaikayīsutaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 033"}
{"quote": "anujagmuś ca taṃ sarve mantriṇaḥ sapurohitāḥ babhūvuś ca mudā yuktā taṃ dṛṣṭvā veśma saṃvidhim", "category": "Epic, Ramayana", "book": "Ramayana", "position": "Kanda 2, Sarga 085, Verse 034"}
{"quote": "tatra rājāsanaṃ divyaṃ vyajanaṃ chatram eva ca bharato mantribhiḥ sārdham abhyavartata rājavat", "category": "Epic, Ramayana", "book": "Ramayana", "position": "Kanda 2, Sarga 085, Verse 035"}
{"quote": "āsanaṃ pūjayām āsa rāmāyābhipraṇamya ca vālavyajanam ādāya nyaṣīdat sacivāsane", "category": "Epic, Ramayana", "book": "Ramayana", "position": "Kanda 2, Sarga 085, Verse 036"}
{"quote": "ānupūrvyān niṣeduś ca sarve mantrapurohitāḥ tataḥ senāpatiḥ paścāt praśāstā ca niṣedatuḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 037"}
{"quote": "tatas tatra muhūrtena nadyaḥ pāyasakardamāḥ upātiṣṭhanta bharataṃ bharadvājasya śāsanat", "category": "Epic, Ramayana", "book": "Ramayana", "position": "Kanda 2, Sarga 085, Verse 038"}
{"quote": "tāsām ubhayataḥ kūlaṃ pāṇḍumṛttikalepanāḥ ramyāś cāvasathā divyā brahmaṇas tu prasādajāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 039"}
{"quote": "tenaiva ca muhūrtena divyābharaṇabhūṣitāḥ āgur viṃśatisāhasrā brahmaṇā prahitāḥ striyaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 040"}
{"quote": "suvarṇamaṇimuktena pravālena ca śobhitāḥ āgur viṃśatisāhasrāḥ kuberaprahitāḥ striyaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 041"}
{"quote": "yābhir gṛhītaḥ puruṣaḥ sonmāda iva lakṣyate āgur viṃśatisāhasrā nandanād apsarogaṇāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 042"}
{"quote": "nāradas tumburur gopaḥ parvataḥ sūryavarcasaḥ ete gandharvarājāno bharatasyāgrato jaguḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 043"}
{"quote": "alambusā miśrakeśī puṇḍarīkātha vāmanā upānṛtyaṃs tu bharataṃ bharadvājasya śāsanāt", "category": "Epic, Ramayana", "book": "Ramayana", "position": "Kanda 2, Sarga 085, Verse 044"}
{"quote": "yāni mālyāni deveṣu yāni caitrarathe vane prayāge tāny adṛśyanta bharadvājasya śāsanāt", "category": "Epic, Ramayana", "book": "Ramayana", "position": "Kanda 2, Sarga 085, Verse 045"}
{"quote": "bilvā mārdaṅgikā āsañ śamyā grāhā bibhītakāḥ aśvatthā nartakāś cāsan bharadvājasya tejasā", "category": "Epic, Ramayana", "book": "Ramayana", "position": "Kanda 2, Sarga 085, Verse 046"}
{"quote": "tataḥ saralatālāś ca tilakā naktamālakāḥ prahṛṣṭās tatra saṃpetuḥ kubjābhūtātha vāmanāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 047"}
{"quote": "śiṃśapāmalakī jambūr yāś cānyāḥ kānane latāḥ pramadā vigrahaṃ kṛtvā bharadvājāśrame 'vasan", "category": "Epic, Ramayana", "book": "Ramayana", "position": "Kanda 2, Sarga 085, Verse 048"}
{"quote": "surāṃ surāpāḥ pibata pāyasaṃ ca bubhukśitāḥ māṃsani ca sumedhyāni bhakṣyantāṃ yāvad icchatha", "category": "Epic, Ramayana", "book": "Ramayana", "position": "Kanda 2, Sarga 085, Verse 049"}
{"quote": "utsādya snāpayanti sma nadītīreṣu valguṣu apy ekam ekaṃ puruṣaṃ pramadāḥ satpa cāṣṭa ca", "category": "Epic, Ramayana", "book": "Ramayana", "position": "Kanda 2, Sarga 085, Verse 050"}
{"quote": "saṃvahantyaḥ samāpetur nāryo ruciralocanāḥ parimṛjya tathānyonyaṃ pāyayanti varāṅganāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 051"}
{"quote": "hayān gajān kharān uṣṭrāṃs tathaiva surabheḥ sutān ikṣūṃś ca madhujālāṃś ca bhojayanti sma vāhanān ikṣvākuvarayodhānāṃ codayanto mahābalāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 052"}
{"quote": "nāśvabandho 'śvam ājānān na gajaṃ kuñjaragrahaḥ mattapramattamuditā camūḥ sā tatra saṃbabhau", "category": "Epic, Ramayana", "book": "Ramayana", "position": "Kanda 2, Sarga 085, Verse 053"}
{"quote": "tarpitā sarvakāmais te raktacandanarūṣitāḥ apsarogaṇasaṃyuktāḥ sainyā vācam udairayan", "category": "Epic, Ramayana", "book": "Ramayana", "position": "Kanda 2, Sarga 085, Verse 054"}
{"quote": "naivāyodhyāṃ gamiṣyāmo na gamiṣyāma daṇḍakān kuśalaṃ bharatasyāstu rāmasyāstu tathā sukham", "category": "Epic, Ramayana", "book": "Ramayana", "position": "Kanda 2, Sarga 085, Verse 055"}
{"quote": "iti pādātayodhāś ca hastyaśvārohabandhakāḥ anāthās taṃ vidhiṃ labdhvā vācam etām udairayan", "category": "Epic, Ramayana", "book": "Ramayana", "position": "Kanda 2, Sarga 085, Verse 056"}
{"quote": "saṃprahṛṣṭā vinedus te narās tatra sahasraśaḥ bharatasyānuyātāraḥ svarge 'yam iti cābruvan", "category": "Epic, Ramayana", "book": "Ramayana", "position": "Kanda 2, Sarga 085, Verse 057"}
{"quote": "tato bhuktavatāṃ teṣāṃ tad annam amṛtopamam divyān udvīkṣya bhakṣyāṃs tān abhavad bhakṣaṇe matiḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 058"}
{"quote": "preṣyāś ceṭyaś ca vadhvaś ca balasthāś cāpi sarvaśaḥ babhūvus te bhṛśaṃ tṛptāḥ sarve cāhatavāsasaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 059"}
{"quote": "kuñjarāś ca kharoṣṭraś ca go'śvāś ca mṛgapakṣiṇaḥ babhūvuḥ subhṛtās tatra nānyo hy anyam akalpayat", "category": "Epic, Ramayana", "book": "Ramayana", "position": "Kanda 2, Sarga 085, Verse 060"}
{"quote": "nāśuklavāsās tatrāsīt kṣudhito malino 'pi vā rajasā dhvastakeśo vā naraḥ kaś cid adṛśyata", "category": "Epic, Ramayana", "book": "Ramayana", "position": "Kanda 2, Sarga 085, Verse 061"}
{"quote": "ājaiś cāpi ca vārāhair niṣṭhānavarasaṃcayaiḥ phalaniryūhasaṃsiddhaiḥ sūpair gandharasānvitaiḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 062"}
{"quote": "puṣpadhvajavatīḥ pūrṇāḥ śuklasyānnasya cābhitaḥ dadṛśur vismitās tatra narā lauhīḥ sahasraśaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 063"}
{"quote": "babhūvur vanapārśveṣu kūpāḥ pāyasakardamāḥ tāś ca kāmadughā gāvo drumāś cāsan madhuścyutaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 064"}
{"quote": "vāpyo maireyapūrṇāś ca mṛṣṭamāṃsacayair vṛtāḥ prataptapiṭharaiś cāpi mārgamāyūrakaukkuṭaiḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 065"}
{"quote": "pātrīṇāṃ ca sahasrāṇi śātakumbhamayāni ca sthālyaḥ kumbhyaḥ karambhyaś ca dadhipūrṇāḥ susaṃskṛtāḥ yauvanasthasya gaurasya kapitthasya sugandhinaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 066"}
{"quote": "hradāḥ pūrṇā rasālasya dadhnaḥ śvetasya cāpare babhūvuḥ pāyasasyānte śarkarāyāś ca saṃcayāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 067"}
{"quote": "kalkāṃś cūrṇakaṣāyāṃś ca snānāni vividhāni ca dadṛśur bhājanasthāni tīrtheṣu saritāṃ narāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 068"}
{"quote": "śuklān aṃśumataś cāpi dantadhāvanasaṃcayān śuklāṃś candanakalkāṃś ca samudgeṣv avatiṣṭhataḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 069"}
{"quote": "darpaṇān parimṛṣṭāṃś ca vāsasāṃ cāpi saṃcayān pādukopānahāṃ caiva yugmān yatra sahasraśaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 070"}
{"quote": "āñjanīḥ kaṅkatān kūrcāṃś chatrāṇi ca dhanūṃṣi ca marmatrāṇāni citrāṇi śayanāny āsanāni ca", "category": "Epic, Ramayana", "book": "Ramayana", "position": "Kanda 2, Sarga 085, Verse 071"}
{"quote": "pratipānahradān pūrṇān kharoṣṭragajavājinām avagāhya sutīrthāṃś ca hradān sotpala puṣkarān", "category": "Epic, Ramayana", "book": "Ramayana", "position": "Kanda 2, Sarga 085, Verse 072"}
{"quote": "nīlavaidūryavarṇāṃś ca mṛdūn yavasasaṃcayān nirvāpārthaṃ paśūnāṃ te dadṛśus tatra sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 073"}
{"quote": "vyasmayanta manuṣyās te svapnakalpaṃ tad adbhutam dṛṣṭvātithyaṃ kṛtaṃ tādṛg bharatasya maharṣiṇā", "category": "Epic, Ramayana", "book": "Ramayana", "position": "Kanda 2, Sarga 085, Verse 074"}
{"quote": "ity evaṃ ramamāṇānāṃ devānām iva nandane bharadvājāśrame ramye sā rātrir vyatyavartata", "category": "Epic, Ramayana", "book": "Ramayana", "position": "Kanda 2, Sarga 085, Verse 075"}
{"quote": "pratijagmuś ca tā nadyo gandharvāś ca yathāgatam bharadvājam anujñāpya tāś ca sarvā varāṅganāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 076"}
{"quote": "tathaiva mattā madirotkaṭā narās tathaiva divyāgurucandanokṣitāḥ tathaiva divyā vividhāḥ sraguttamāḥ pṛthakprakīrṇā manujaiḥ pramarditāḥ", "category": "Epic, Ramayana", "book": "Ramayana", "position": "Kanda 2, Sarga 085, Verse 077"}
{"quote": "tatas tāṃ rajanīm uṣya bharataḥ saparicchadaḥ kṛtātithyo bharadvājaṃ kāmād abhijagāma ha", "category": "Epic, Ramayana", "book": "Ramayana", "position": "Kanda 2, Sarga 086, Verse 001"}
{"quote": "tam ṛṣiḥ puruṣavyāghraṃ prekṣya prāñjalim āgatam hutāgnihotro bharataṃ bharadvājo 'bhyabhāṣata", "category": "Epic, Ramayana", "book": "Ramayana", "position": "Kanda 2, Sarga 086, Verse 002"}
{"quote": "kaccid atra sukhā rātris tavāsmadviṣaye gatā samagras te janaḥ kaccid ātithye śaṃsa me 'nagha", "category": "Epic, Ramayana", "book": "Ramayana", "position": "Kanda 2, Sarga 086, Verse 003"}
{"quote": "tam uvācāñjaliṃ kṛtvā bharato 'bhipraṇamya ca āśramād abhiniṣkrantam ṛṣim uttama tejasaṃ", "category": "Epic, Ramayana", "book": "Ramayana", "position": "Kanda 2, Sarga 086, Verse 004"}
{"quote": "sukhoṣito 'smi bhagavan samagrabalavāhanaḥ tarpitaḥ sarvakāmaiś ca sāmātyo balavat tvayā", "category": "Epic, Ramayana", "book": "Ramayana", "position": "Kanda 2, Sarga 086, Verse 005"}
{"quote": "apetaklamasaṃtāpāḥ subhakṣyāḥ supratiśrayāḥ api preṣyān upādāya sarve sma susukhoṣitāḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 006"}
{"quote": "āmantraye 'haṃ bhagavan kāmaṃ tvām ṛṣisattama samīpaṃ prasthitaṃ bhrātur maireṇekṣasva cakṣuṣā", "category": "Epic, Ramayana", "book": "Ramayana", "position": "Kanda 2, Sarga 086, Verse 007"}
{"quote": "āśramaṃ tasya dharmajña dhārmikasya mahātmanaḥ ācakṣva katamo mārgaḥ kiyān iti ca śaṃsa me", "category": "Epic, Ramayana", "book": "Ramayana", "position": "Kanda 2, Sarga 086, Verse 008"}
{"quote": "iti pṛṣṭas tu bharataṃ bhrātṛdarśanalālasaṃ pratyuvāca mahātejā bharadvājo mahātapāḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 009"}
{"quote": "bharatārdhatṛtīyeṣu yojaneṣv ajane vane citrakūṭo giris tatra ramyanirdarakānanaḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 010"}
{"quote": "uttaraṃ pārśvam āsādya tasya mandākinī nadī puṣpitadrumasaṃchannā ramyapuṣpitakānanā", "category": "Epic, Ramayana", "book": "Ramayana", "position": "Kanda 2, Sarga 086, Verse 011"}
{"quote": "anantaraṃ tat saritaś citrakūṭaś ca parvataḥ tato parṇakuṭī tāta tatra tau vasato dhruvam", "category": "Epic, Ramayana", "book": "Ramayana", "position": "Kanda 2, Sarga 086, Verse 012"}
{"quote": "dakṣiṇenaiva mārgeṇa savyadakṣiṇam eva ca gajavājirathākīrṇāṃ vāhinīṃ vāhinīpate vāhayasva mahābhāga tato drakṣyasi rāghavam", "category": "Epic, Ramayana", "book": "Ramayana", "position": "Kanda 2, Sarga 086, Verse 013"}
{"quote": "prayāṇam iti ca śrutvā rājarājasya yoṣitaḥ hitvā yānāni yānārhā brāhmaṇaṃ paryavārayan", "category": "Epic, Ramayana", "book": "Ramayana", "position": "Kanda 2, Sarga 086, Verse 014"}
{"quote": "vepamānā kṛśā dīnā saha devyā sumantriyā kausalyā tatra jagrāha karābhyāṃ caraṇau muneḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 015"}
{"quote": "asamṛddhena kāmena sarvalokasya garhitā kaikeyī tasya jagrāha caraṇau savyapatrapā", "category": "Epic, Ramayana", "book": "Ramayana", "position": "Kanda 2, Sarga 086, Verse 016"}
{"quote": "taṃ pradakṣiṇam āgamya bhagavantaṃ mahāmunim adūrād bharatasyaiva tasthau dīnamanās tadā", "category": "Epic, Ramayana", "book": "Ramayana", "position": "Kanda 2, Sarga 086, Verse 017"}
{"quote": "tataḥ papraccha bharataṃ bharadvājo dṛḍhavrataḥ viśeṣaṃ jñātum icchāmi mātṝṇāṃ tava rāghava", "category": "Epic, Ramayana", "book": "Ramayana", "position": "Kanda 2, Sarga 086, Verse 018"}
{"quote": "evam uktas tu bharato bharadvājena dhārmikaḥ uvāca prāñjalir bhūtvā vākyaṃ vacanakovidaḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 019"}
{"quote": "yām imāṃ bhagavan dīnāṃ śokān aśanakarśitām pitur hi mahiṣīṃ devīṃ devatām iva paśyasi", "category": "Epic, Ramayana", "book": "Ramayana", "position": "Kanda 2, Sarga 086, Verse 020"}
{"quote": "eṣā taṃ puruṣavyāghraṃ siṃhavikrāntagāminam kausalyā suṣuve rāmaṃ dhātāram aditir yathā", "category": "Epic, Ramayana", "book": "Ramayana", "position": "Kanda 2, Sarga 086, Verse 021"}
{"quote": "asyā vāmabhujaṃ śliṣṭā yaiṣā tiṣṭhati durmanāḥ karṇikārasya śākheva śīrṇapuṣpā vanāntare", "category": "Epic, Ramayana", "book": "Ramayana", "position": "Kanda 2, Sarga 086, Verse 022"}
{"quote": "etasyās tau sutau devyāḥ kumārau devavarṇinau ubhau lakṣmaṇaśatrughnau vīrau satyaparākramau", "category": "Epic, Ramayana", "book": "Ramayana", "position": "Kanda 2, Sarga 086, Verse 023"}
{"quote": "yasyāḥ kṛte naravyāghrau jīvanāśam ito gatau rājā putravihīnaś ca svargaṃ daśaratho gataḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 024"}
{"quote": "aiśvaryakāmāṃ kaikeyīm anāryām āryarūpiṇīm mamaitāṃ mātaraṃ viddhi nṛśaṃsāṃ pāpaniścayām yatomūlaṃ hi paśyāmi vyasanaṃ mahad ātmanaḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 025"}
{"quote": "ity uktvā naraśārdūlo bāṣpagadgadayā girā sa niśaśvāsa tāmrākṣo kruddho nāga ivāsakṛt", "category": "Epic, Ramayana", "book": "Ramayana", "position": "Kanda 2, Sarga 086, Verse 026"}
{"quote": "bharadvājo maharṣis taṃ bruvantaṃ bharataṃ tadā pratyuvāca mahābuddhir idaṃ vacanam arthavat", "category": "Epic, Ramayana", "book": "Ramayana", "position": "Kanda 2, Sarga 086, Verse 027"}
{"quote": "na doṣeṇāvagantavyā kaikeyī bharata tvayā rāmapravrājanaṃ hy etat sukhodarkaṃ bhaviṣyati", "category": "Epic, Ramayana", "book": "Ramayana", "position": "Kanda 2, Sarga 086, Verse 028"}
{"quote": "abhivādya tu saṃsiddhaḥ kṛtvā cainaṃ pradakṣiṇam āmantrya bharataḥ sainyaṃ yujyatām ity acodayat", "category": "Epic, Ramayana", "book": "Ramayana", "position": "Kanda 2, Sarga 086, Verse 029"}
{"quote": "tato vājirathān yuktvā divyān hemapariṣkritān adhyārohat prayāṇārthī bahūn bahuvidho janaḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 030"}
{"quote": "gajakanyāgajāś caiva hemakakṣyāḥ patākinaḥ jīmūtā iva gharmānte saghoṣāḥ saṃpratasthire", "category": "Epic, Ramayana", "book": "Ramayana", "position": "Kanda 2, Sarga 086, Verse 031"}
{"quote": "vividhāny api yānāni mahāni ca laghūni ca prayayuḥ sumahārhāṇi pādair eva padātayaḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 032"}
{"quote": "atha yānapravekais tu kausalyāpramukhāḥ striyaḥ rāmadarśanakāṅkṣiṇyaḥ prayayur muditās tadā", "category": "Epic, Ramayana", "book": "Ramayana", "position": "Kanda 2, Sarga 086, Verse 033"}
{"quote": "sa cārkataruṇābhāsāṃ niyuktāṃ śibikāṃ śubhām āsthāya prayayau śrīmān bharataḥ saparicchadaḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 034"}
{"quote": "sā prayātā mahāsenā gajavājirathākulā dakṣiṇāṃ diśam āvṛtya mahāmegha ivotthitaḥ vanāni tu vyatikramya juṣṭāni mṛgapakṣibhiḥ", "category": "Epic, Ramayana", "book": "Ramayana", "position": "Kanda 2, Sarga 086, Verse 035"}
{"quote": "sā saṃprahṛṣṭadvipavājiyodhā vitrāsayantī mṛgapakṣisaṃghān mahad vanaṃ tat pravigāhamānā rarāja senā bharatasya tatra", "category": "Epic, Ramayana", "book": "Ramayana", "position": "Kanda 2, Sarga 086, Verse 036"}
{"quote": "tayā mahatyā yāyinyā dhvajinyā vanavāsinaḥ arditā yūthapā mattāḥ sayūthāḥ saṃpradudruvuḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 001"}
{"quote": "ṛkṣāḥ pṛṣatasaṃghāś ca ruravaś ca samantataḥ dṛśyante vanarājīṣu giriṣv api nadīṣu ca", "category": "Epic, Ramayana", "book": "Ramayana", "position": "Kanda 2, Sarga 087, Verse 002"}
{"quote": "sa saṃpratasthe dharmātmā prīto daśarathātmajaḥ vṛto mahatyā nādinyā senayā caturaṅgayā", "category": "Epic, Ramayana", "book": "Ramayana", "position": "Kanda 2, Sarga 087, Verse 003"}
{"quote": "sāgaraughanibhā senā bharatasya mahātmanaḥ mahīṃ saṃchādayām āsa prāvṛṣi dyām ivāmbudaḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 004"}
{"quote": "turaṃgaughair avatatā vāraṇaiś ca mahājavaiḥ anālakṣyā ciraṃ kālaṃ tasmin kāle babhūva bhūḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 005"}
{"quote": "sa yātvā dūram adhvānaṃ supariśrānta vāhanaḥ uvāca bharataḥ śrīmān vasiṣṭhaṃ mantriṇāṃ varam", "category": "Epic, Ramayana", "book": "Ramayana", "position": "Kanda 2, Sarga 087, Verse 006"}
{"quote": "yādṛśaṃ lakṣyate rūpaṃ yathā caiva śrutaṃ mayā vyaktaṃ prāptāḥ sma taṃ deśaṃ bharadvājo yam abravīt", "category": "Epic, Ramayana", "book": "Ramayana", "position": "Kanda 2, Sarga 087, Verse 007"}
{"quote": "ayaṃ giriś citrakūṭas tathā mandākinī nadī etat prakāśate dūrān nīlameghanibhaṃ vanam", "category": "Epic, Ramayana", "book": "Ramayana", "position": "Kanda 2, Sarga 087, Verse 008"}
{"quote": "gireḥ sānūni ramyāṇi citrakūṭasya saṃprati vāraṇair avamṛdyante māmakaiḥ parvatopamaiḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 009"}
{"quote": "muñcanti kusumāny ete nagāḥ parvatasānuṣu nīlā ivātapāpāye toyaṃ toyadharā ghanāḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 010"}
{"quote": "kinnarācaritoddeśaṃ paśya śatrughna parvatam hayaiḥ samantād ākīrṇaṃ makarair iva sāgaram", "category": "Epic, Ramayana", "book": "Ramayana", "position": "Kanda 2, Sarga 087, Verse 011"}
{"quote": "ete mṛgagaṇā bhānti śīghravegāḥ pracoditāḥ vāyupraviddhāḥ śaradi megharājya ivāmbare", "category": "Epic, Ramayana", "book": "Ramayana", "position": "Kanda 2, Sarga 087, Verse 012"}
{"quote": "kurvanti kusumāpīḍāñ śiraḥsu surabhīn amī meghaprakāśaiḥ phalakair dākṣiṇātyā yathā narāḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 013"}
{"quote": "niṣkūjam iva bhūtvedaṃ vanaṃ ghorapradarśanam ayodhyeva janākīrṇā saṃprati pratibhāti mā", "category": "Epic, Ramayana", "book": "Ramayana", "position": "Kanda 2, Sarga 087, Verse 014"}
{"quote": "khurair udīrito reṇur divaṃ pracchādya tiṣṭhati taṃ vahaty anilaḥ śīghraṃ kurvann iva mama priyam", "category": "Epic, Ramayana", "book": "Ramayana", "position": "Kanda 2, Sarga 087, Verse 015"}
{"quote": "syandanāṃs turagopetān sūtamukhyair adhiṣṭhitān etān saṃpatataḥ śīghraṃ paśya śatrughna kānane", "category": "Epic, Ramayana", "book": "Ramayana", "position": "Kanda 2, Sarga 087, Verse 016"}
{"quote": "etān vitrāsitān paśya barhiṇaḥ priyadarśanān etam āviśataḥ śailam adhivāsaṃ patatriṇām", "category": "Epic, Ramayana", "book": "Ramayana", "position": "Kanda 2, Sarga 087, Verse 017"}
{"quote": "atimātram ayaṃ deśo manojñaḥ pratibhāti mā tāpasānāṃ nivāso 'yaṃ vyaktaṃ svargapatho yathā", "category": "Epic, Ramayana", "book": "Ramayana", "position": "Kanda 2, Sarga 087, Verse 018"}
{"quote": "mṛgā mṛgībhiḥ sahitā bahavaḥ pṛṣatā vane manojña rūpā lakṣyante kusumair iva citritaḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 019"}
{"quote": "sādhu sainyāḥ pratiṣṭhantāṃ vicinvantu ca kānanam yathā tau puruṣavyāghrau dṛśyete rāmalakṣmaṇau", "category": "Epic, Ramayana", "book": "Ramayana", "position": "Kanda 2, Sarga 087, Verse 020"}
{"quote": "bharatasya vacaḥ śrutvā puruṣāḥ śastrapāṇayaḥ viviśus tad vanaṃ śūrā dhūmaṃ ca dadṛśus tataḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 021"}
{"quote": "te samālokya dhūmāgram ūcur bharatam āgatāḥ nāmanuṣye bhavaty agnir vyaktam atraiva rāghavau", "category": "Epic, Ramayana", "book": "Ramayana", "position": "Kanda 2, Sarga 087, Verse 022"}
{"quote": "atha nātra naravyāghrau rājaputrau paraṃtapau anye rāmopamāḥ santi vyaktam atra tapasvinaḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 023"}
{"quote": "tac chrutvā bharatas teṣāṃ vacanaṃ sādhu saṃmatam sainyān uvāca sarvāṃs tān amitrabalamardanaḥ", "category": "Epic, Ramayana", "book": "Ramayana", "position": "Kanda 2, Sarga 087, Verse 024"}
{"quote": "yat tā bhavantas tiṣṭhantu neto gantavyam agrataḥ aham eva gamiṣyāmi sumantro gurur eva ca", "category": "Epic, Ramayana", "book": "Ramayana", "position": "Kanda 2, Sarga 087, Verse 025"}
{"quote": "evam uktās tataḥ sarve tatra tasthuḥ samantataḥ bharato yatra dhūmāgraṃ tatra dṛṣṭiṃ samādadhat", "category": "Epic, Ramayana", "book": "Ramayana", "position": "Kanda 2, Sarga 087, Verse 026"}
{"quote": "vyavasthitā yā bharatena sā camūr nirīkṣamāṇāpi ca dhūmam agrataḥ babhūva hṛṣṭā nacireṇa jānatī priyasya rāmasya samāgamaṃ tadā", "category": "Epic, Ramayana", "book": "Ramayana", "position": "Kanda 2, Sarga 087, Verse 027"}
{"quote": "dīrghakāloṣitas tasmin girau girivanapriyaḥ videhyāḥ priyamākāṅkṣan svaṃ ca cittaṃ vilobhayan", "category": "Epic, Ramayana", "book": "Ramayana", "position": "Kanda 2, Sarga 088, Verse 001"}
{"quote": "atha dāśarathiś citraṃ citrakūṭam adarśayat bhāryām amarasaṃkāśaḥ śacīm iva puraṃdaraḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 002"}
{"quote": "na rājyād bhraṃśanaṃ bhadre na suhṛdbhir vinābhavaḥ mano me bādhate dṛṣṭvā ramaṇīyam imaṃ girim", "category": "Epic, Ramayana", "book": "Ramayana", "position": "Kanda 2, Sarga 088, Verse 003"}
{"quote": "paśyemam acalaṃ bhadre nānādvijagaṇāyutam śikharaiḥ kham ivodviddhair dhātumadbhir vibhūṣitam", "category": "Epic, Ramayana", "book": "Ramayana", "position": "Kanda 2, Sarga 088, Verse 004"}
{"quote": "ke cid rajatasaṃkāśāḥ ke cit kṣatajasaṃnibhāḥ pītamāñjiṣṭhavarṇāś ca ke cin maṇivaraprabhāḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 005"}
{"quote": "puṣyārkaketukābhāś ca ke cij jyotī rasaprabhāḥ virājante 'calendrasya deśā dhātuvibhūṣitāḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 006"}
{"quote": "nānāmṛgagaṇadvīpitarakṣvṛkṣagaṇair vṛtaḥ aduṣṭair bhāty ayaṃ śailo bahupakṣisamākulaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 007"}
{"quote": "āmrajambvasanair lodhraiḥ priyālaiḥ panasair dhavaiḥ aṅkolair bhavyatiniśair bilvatindukaveṇubhiḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 008"}
{"quote": "kāśmaryariṣṭavaraṇair madhūkais tilakais tathā badaryāmalakair nīpair vetradhanvanabījakaiḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 009"}
{"quote": "puṣpavadbhiḥ phalopetaiś chāyāvadbhir manoramaiḥ evamādibhir ākīrṇaḥ śriyaṃ puṣyaty ayaṃ giriḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 010"}
{"quote": "śailaprastheṣu ramyeṣu paśyemān kāmaharṣaṇān kinnarān dvaṃdvaśo bhadre ramamāṇān manasvinaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 011"}
{"quote": "śākhāvasaktān khaḍgāṃś ca pravarāṇy ambarāṇi ca paśya vidyādharastrīṇāṃ krīḍed deśān manoramān", "category": "Epic, Ramayana", "book": "Ramayana", "position": "Kanda 2, Sarga 088, Verse 012"}
{"quote": "jalaprapātair udbhedair niṣyandaiś ca kva cit kva cit sravadbhir bhāty ayaṃ śailaḥ sravan mada iva dvipaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 013"}
{"quote": "guhāsamīraṇo gandhān nānāpuṣpabhavān vahan ghrāṇatarpaṇam abhyetya kaṃ naraṃ na praharṣayet", "category": "Epic, Ramayana", "book": "Ramayana", "position": "Kanda 2, Sarga 088, Verse 014"}
{"quote": "yadīha śarado 'nekās tvayā sārdham anindite lakṣmaṇena ca vatsyāmi na māṃ śokaḥ pradhakṣyati", "category": "Epic, Ramayana", "book": "Ramayana", "position": "Kanda 2, Sarga 088, Verse 015"}
{"quote": "bahupuṣpaphale ramye nānādvijagaṇāyute vicitraśikhare hy asmin ratavān asmi bhāmini", "category": "Epic, Ramayana", "book": "Ramayana", "position": "Kanda 2, Sarga 088, Verse 016"}
{"quote": "anena vanavāsena mayā prāptaṃ phaladvayam pituś cānṛṇatā dharme bharatasya priyaṃ tathā", "category": "Epic, Ramayana", "book": "Ramayana", "position": "Kanda 2, Sarga 088, Verse 017"}
{"quote": "vaidehi ramase kaccic citrakūṭe mayā saha paśyantī vividhān bhāvān manovākkāyasaṃyatān", "category": "Epic, Ramayana", "book": "Ramayana", "position": "Kanda 2, Sarga 088, Verse 018"}
{"quote": "idam evāmṛtaṃ prāhū rājñāṃ rājarṣayaḥ pare vanavāsaṃ bhavārthāya pretya me prapitāmahāḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 019"}
{"quote": "śilāḥ śailasya śobhante viśālāḥ śataśo 'bhitaḥ bahulā bahulair varṇair nīlapītasitāruṇaiḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 020"}
{"quote": "niśi bhānty acalendrasya hutāśanaśikhā iva oṣadhyaḥ svaprabhā lakṣmyā bhrājamānāḥ sahasraśaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 021"}
{"quote": "ke cit kṣayanibhā deśāḥ ke cid udyānasaṃnibhāḥ ke cid ekaśilā bhānti parvatasyāsya bhāmini", "category": "Epic, Ramayana", "book": "Ramayana", "position": "Kanda 2, Sarga 088, Verse 022"}
{"quote": "bhittveva vasudhāṃ bhāti citrakūṭaḥ samutthitaḥ citrakūṭasya kūṭo 'sau dṛśyate sarvataḥ śivaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 023"}
{"quote": "kuṣṭhapuṃnāgatagarabhūrjapatrottaracchadān kāmināṃ svāstarān paśya kuśeśayadalāyutān", "category": "Epic, Ramayana", "book": "Ramayana", "position": "Kanda 2, Sarga 088, Verse 024"}
{"quote": "mṛditāś cāpaviddhāś ca dṛśyante kamalasrajaḥ kāmibhir vanite paśya phalāni vividhāni ca", "category": "Epic, Ramayana", "book": "Ramayana", "position": "Kanda 2, Sarga 088, Verse 025"}
{"quote": "vasvaukasārāṃ nalinīm atyetīvottarān kurūn parvataś citrakūṭo 'sau bahumūlaphalodakaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 026"}
{"quote": "imaṃ tu kālaṃ vanite vijahrivāṃs tvayā ca sīte saha lakṣmaṇena ca ratiṃ prapatsye kuladharmavardhinīṃ satāṃ pathi svair niyamaiḥ paraiḥ sthitaḥ", "category": "Epic, Ramayana", "book": "Ramayana", "position": "Kanda 2, Sarga 088, Verse 027"}
{"quote": "atha śailād viniṣkramya maithilīṃ kosaleśvaraḥ adarśayac chubhajalāṃ ramyāṃ mandākinīṃ nadīm", "category": "Epic, Ramayana", "book": "Ramayana", "position": "Kanda 2, Sarga 089, Verse 001"}
{"quote": "abravīc ca varārohāṃ cārucandranibhānanām videharājasya sutāṃ rāmo rājīvalocanaḥ", "category": "Epic, Ramayana", "book": "Ramayana", "position": "Kanda 2, Sarga 089, Verse 002"}
{"quote": "vicitrapulināṃ ramyāṃ haṃsasārasasevitām kusumair upasaṃpannāṃ paśya mandākinīṃ nadīm", "category": "Epic, Ramayana", "book": "Ramayana", "position": "Kanda 2, Sarga 089, Verse 003"}
{"quote": "nānāvidhais tīraruhair vṛtāṃ puṣpaphaladrumaiḥ rājantīṃ rājarājasya nalinīm iva sarvataḥ", "category": "Epic, Ramayana", "book": "Ramayana", "position": "Kanda 2, Sarga 089, Verse 004"}
{"quote": "mṛgayūthanipītāni kaluṣāmbhāṃsi sāmpratam tīrthāni ramaṇīyāni ratiṃ saṃjanayanti me", "category": "Epic, Ramayana", "book": "Ramayana", "position": "Kanda 2, Sarga 089, Verse 005"}
{"quote": "jaṭājinadharāḥ kāle valkalottaravāsasaḥ ṛṣayas tv avagāhante nadīṃ mandākinīṃ priye", "category": "Epic, Ramayana", "book": "Ramayana", "position": "Kanda 2, Sarga 089, Verse 006"}
{"quote": "ādityam upatiṣṭhante niyamād ūrdhvabāhavaḥ ete 'pare viśālākṣi munayaḥ saṃśitavratāḥ", "category": "Epic, Ramayana", "book": "Ramayana", "position": "Kanda 2, Sarga 089, Verse 007"}
{"quote": "mārutoddhūta śikharaiḥ pranṛtta iva parvataḥ pādapaiḥ patrapuṣpāṇi sṛjadbhir abhito nadīm", "category": "Epic, Ramayana", "book": "Ramayana", "position": "Kanda 2, Sarga 089, Verse 008"}
{"quote": "kaccin maṇinikāśodāṃ kaccit pulinaśālinīm kaccit siddhajanākīrṇāṃ paśya mandākinīṃ nadīm", "category": "Epic, Ramayana", "book": "Ramayana", "position": "Kanda 2, Sarga 089, Verse 009"}
{"quote": "nirdhūtān vāyunā paśya vitatān puṣpasaṃcayān poplūyamānān aparān paśya tvaṃ jalamadhyagān", "category": "Epic, Ramayana", "book": "Ramayana", "position": "Kanda 2, Sarga 089, Verse 010"}
{"quote": "tāṃś cātivalgu vacaso rathāṅgāhvayanā dvijāḥ adhirohanti kalyāṇi niṣkūjantaḥ śubhā giraḥ", "category": "Epic, Ramayana", "book": "Ramayana", "position": "Kanda 2, Sarga 089, Verse 011"}
{"quote": "darśanaṃ citrakūṭasya mandākinyāś ca śobhane adhikaṃ puravāsāc ca manye ca tava darśanāt", "category": "Epic, Ramayana", "book": "Ramayana", "position": "Kanda 2, Sarga 089, Verse 012"}
{"quote": "vidhūtakaluṣaiḥ siddhais tapodamaśamānvitaiḥ nityavikṣobhita jalāṃ vihāhasva mayā saha", "category": "Epic, Ramayana", "book": "Ramayana", "position": "Kanda 2, Sarga 089, Verse 013"}
{"quote": "sakhīvac ca vigāhasva sīte mandakinīm imām kamalāny avamajjantī puṣkarāṇi ca bhāmini", "category": "Epic, Ramayana", "book": "Ramayana", "position": "Kanda 2, Sarga 089, Verse 014"}
{"quote": "tvaṃ paurajanavad vyālān ayodhyām iva parvatam manyasva vanite nityaṃ sarayūvad imāṃ nadīm", "category": "Epic, Ramayana", "book": "Ramayana", "position": "Kanda 2, Sarga 089, Verse 015"}
{"quote": "lakṣmaṇaś caiva dharmātmā mannideśe vyavasthitaḥ tvaṃ cānukūlā vaidehi prītiṃ janayatho mama", "category": "Epic, Ramayana", "book": "Ramayana", "position": "Kanda 2, Sarga 089, Verse 016"}
{"quote": "upaspṛśaṃs triṣavaṇaṃ madhumūlaphalāśanaḥ nāyodhyāyai na rājyāya spṛhaye 'dya tvayā saha", "category": "Epic, Ramayana", "book": "Ramayana", "position": "Kanda 2, Sarga 089, Verse 017"}
{"quote": "imāṃ hi ramyāṃ gajayūthalolitāṃ nipītatoyāṃ gajasiṃhavānaraiḥ supuṣpitaiḥ puṣpadharair alaṃkṛtāṃ na so 'sti yaḥ syān na gatakramaḥ sukhī", "category": "Epic, Ramayana", "book": "Ramayana", "position": "Kanda 2, Sarga 089, Verse 018"}
{"quote": "itīva rāmo bahusaṃgataṃ vacaḥ priyā sahāyaḥ saritaṃ prati bruvan cacāra ramyaṃ nayanāñjanaprabhaṃ sa citrakūṭaṃ raghuvaṃśavardhanaḥ", "category": "Epic, Ramayana", "book": "Ramayana", "position": "Kanda 2, Sarga 089, Verse 019"}
{"quote": "tathā tatrāsatas tasya bharatasyopayāyinaḥ sainya reṇuś ca śabdaś ca prādurāstāṃ nabhaḥ spṛśau", "category": "Epic, Ramayana", "book": "Ramayana", "position": "Kanda 2, Sarga 090, Verse 001"}
{"quote": "etasminn antare trastāḥ śabdena mahatā tataḥ arditā yūthapā mattāḥ sayūthā dudruvur diśaḥ", "category": "Epic, Ramayana", "book": "Ramayana", "position": "Kanda 2, Sarga 090, Verse 002"}
{"quote": "sa taṃ sainyasamudbhūtaṃ śabdaṃ śuśrava rāghavaḥ tāṃś ca vipradrutān sarvān yūthapān anvavaikṣata", "category": "Epic, Ramayana", "book": "Ramayana", "position": "Kanda 2, Sarga 090, Verse 003"}
{"quote": "tāṃś ca vidravato dṛṣṭvā taṃ ca śrutvā sa niḥsvanam uvāca rāmaḥ saumitriṃ lakṣmaṇaṃ dīptatejasaṃ", "category": "Epic, Ramayana", "book": "Ramayana", "position": "Kanda 2, Sarga 090, Verse 004"}
{"quote": "hanta lakṣmaṇa paśyeha sumitrā suprajās tvayā bhīmastanitagambhīras tumulaḥ śrūyate svanaḥ", "category": "Epic, Ramayana", "book": "Ramayana", "position": "Kanda 2, Sarga 090, Verse 005"}
{"quote": "rājā vā rājamātro vā mṛgayām aṭate vane anyad vā śvāpadaṃ kiṃ cit saumitre jñātum arhasi sarvam etad yathātattvam acirāj jñātum arhasi", "category": "Epic, Ramayana", "book": "Ramayana", "position": "Kanda 2, Sarga 090, Verse 006"}
{"quote": "sa lakṣmaṇaḥ saṃtvaritaḥ sālam āruhya puṣpitam prekṣamāṇo diśaḥ sarvāḥ pūrvāṃ diśam avaikṣata", "category": "Epic, Ramayana", "book": "Ramayana", "position": "Kanda 2, Sarga 090, Verse 007"}
{"quote": "udaṅmukhaḥ prekṣamāṇo dadarśa mahatīṃ camūm rathāśvagajasaṃbādhāṃ yattair yuktāṃ padātibhiḥ", "category": "Epic, Ramayana", "book": "Ramayana", "position": "Kanda 2, Sarga 090, Verse 008"}
{"quote": "tām aśvagajasaṃpūrṇāṃ rathadhvajavibhūṣitām śaśaṃsa senāṃ rāmāya vacanaṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 090, Verse 009"}
{"quote": "agniṃ saṃśamayatv āryaḥ sītā ca bhajatāṃ guhām sajyaṃ kuruṣva cāpaṃ ca śarāṃś ca kavacaṃ tathā", "category": "Epic, Ramayana", "book": "Ramayana", "position": "Kanda 2, Sarga 090, Verse 010"}
{"quote": "taṃ rāmaḥ puruṣavyāghro lakṣmaṇaṃ pratyuvāca ha aṅgāvekṣasva saumitre kasyaitāṃ manyase camūm", "category": "Epic, Ramayana", "book": "Ramayana", "position": "Kanda 2, Sarga 090, Verse 011"}
{"quote": "evam ukktas tu rāmeṇa lakṣmāṇo vākyam abravīt didhakṣann iva tāṃ senāṃ ruṣitaḥ pāvako yathā", "category": "Epic, Ramayana", "book": "Ramayana", "position": "Kanda 2, Sarga 090, Verse 012"}
{"quote": "saṃpannaṃ rājyam icchaṃs tu vyaktaṃ prāpyābhiṣecanam āvāṃ hantuṃ samabhyeti kaikeyyā bharataḥ sutaḥ", "category": "Epic, Ramayana", "book": "Ramayana", "position": "Kanda 2, Sarga 090, Verse 013"}
{"quote": "eṣa vai sumahāñ śrīmān viṭapī saṃprakāśate virājaty udgataskandhaḥ kovidāra dhvajo rathe", "category": "Epic, Ramayana", "book": "Ramayana", "position": "Kanda 2, Sarga 090, Verse 014"}
{"quote": "bhajanty ete yathākāmam aśvān āruhya śīghragān ete bhrājanti saṃhṛṣṭā gajān āruhya sādinaḥ", "category": "Epic, Ramayana", "book": "Ramayana", "position": "Kanda 2, Sarga 090, Verse 015"}
{"quote": "gṛhītadhanuṣau cāvāṃ giriṃ vīra śrayāvahe atha vehaiva tiṣṭhāvaḥ saṃnaddhāv udyatāyudhau api nau vaśam āgacchet kovidāradhvajo raṇe", "category": "Epic, Ramayana", "book": "Ramayana", "position": "Kanda 2, Sarga 090, Verse 016"}
{"quote": "api drakṣyāmi bharataṃ yatkṛte vyasanaṃ mahat tvayā rāghava saṃprāptaṃ sītayā ca mayā tathā", "category": "Epic, Ramayana", "book": "Ramayana", "position": "Kanda 2, Sarga 090, Verse 017"}
{"quote": "yannimittaṃ bhavān rājyāc cyuto rāghava śāśvatīm saṃprāpto 'yam arir vīra bharato vadhya eva me", "category": "Epic, Ramayana", "book": "Ramayana", "position": "Kanda 2, Sarga 090, Verse 018"}
{"quote": "bharatasya vadhe doṣaṃ nāhaṃ paśyāmi rāghava pūrvāpakāriṇāṃ tyāge na hy adharmo vidhīyate etasmin nihate kṛtsnām anuśādhi vasuṃdharām", "category": "Epic, Ramayana", "book": "Ramayana", "position": "Kanda 2, Sarga 090, Verse 019"}
{"quote": "adya putraṃ hataṃ saṃkhye kaikeyī rājyakāmukā mayā paśyet suduḥkhārtā hastibhagnam iva drumam", "category": "Epic, Ramayana", "book": "Ramayana", "position": "Kanda 2, Sarga 090, Verse 020"}
{"quote": "kaikeyīṃ ca vadhiṣyāmi sānubandhāṃ sabāndhavām kaluṣeṇādya mahatā medinī parimucyatām", "category": "Epic, Ramayana", "book": "Ramayana", "position": "Kanda 2, Sarga 090, Verse 021"}
{"quote": "adyemaṃ saṃyataṃ krodham asatkāraṃ ca mānada mokṣyāmi śatrusainyeṣu kakṣeṣv iva hutāśanam", "category": "Epic, Ramayana", "book": "Ramayana", "position": "Kanda 2, Sarga 090, Verse 022"}
{"quote": "adyaitac citrakūṭasya kānanaṃ niśitaiḥ śaraiḥ bhindañ śatruśarīrāṇi kariṣye śoṇitokṣitam", "category": "Epic, Ramayana", "book": "Ramayana", "position": "Kanda 2, Sarga 090, Verse 023"}
{"quote": "śarair nirbhinnahṛdayān kuñjarāṃs turagāṃs tathā śvāpadāḥ parikarṣantu narāś ca nihatān mayā", "category": "Epic, Ramayana", "book": "Ramayana", "position": "Kanda 2, Sarga 090, Verse 024"}
{"quote": "śarāṇāṃ dhanuṣaś cāham anṛṇo 'smi mahāvane sasainyaṃ bharataṃ hatvā bhaviṣyāmi na saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 090, Verse 025"}
{"quote": "susaṃrabdhaṃ tu saumitriṃ lakṣmaṇaṃ krodhamūrchitam rāmas tu parisāntvyātha vacanaṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 091, Verse 001"}
{"quote": "kim atra dhanuṣā kāryam asinā vā sacarmaṇā maheṣvāse mahāprājñe bharate svayam āgate", "category": "Epic, Ramayana", "book": "Ramayana", "position": "Kanda 2, Sarga 091, Verse 002"}
{"quote": "prāptakālaṃ yad eṣo 'smān bharato draṣṭum icchati asmāsu manasāpy eṣa nāhitaṃ kiṃ cid ācaret", "category": "Epic, Ramayana", "book": "Ramayana", "position": "Kanda 2, Sarga 091, Verse 003"}
{"quote": "vipriyaṃ kṛtapūrvaṃ te bharatena kadā na kim īdṛśaṃ vā bhayaṃ te 'dya bharataṃ yo 'tra śaṅkase", "category": "Epic, Ramayana", "book": "Ramayana", "position": "Kanda 2, Sarga 091, Verse 004"}
{"quote": "na hi te niṣṭhuraṃ vācyo bharato nāpriyaṃ vacaḥ ahaṃ hy apriyam uktaḥ syāṃ bharatasyāpriye kṛte", "category": "Epic, Ramayana", "book": "Ramayana", "position": "Kanda 2, Sarga 091, Verse 005"}
{"quote": "kathaṃ nu putrāḥ pitaraṃ hanyuḥ kasyāṃ cid āpadi bhrātā vā bhrātaraṃ hanyāt saumitre prāṇam ātmanaḥ", "category": "Epic, Ramayana", "book": "Ramayana", "position": "Kanda 2, Sarga 091, Verse 006"}
{"quote": "yadi rājyasya hetos tvam imāṃ vācaṃ prabhāṣase vakṣyāmi bharataṃ dṛṣṭvā rājyam asmai pradīyatām", "category": "Epic, Ramayana", "book": "Ramayana", "position": "Kanda 2, Sarga 091, Verse 007"}
{"quote": "ucyamāno hi bharato mayā lakṣmaṇa tattvataḥ rājyam asmai prayaccheti bāḍham ity eva vakṣyati", "category": "Epic, Ramayana", "book": "Ramayana", "position": "Kanda 2, Sarga 091, Verse 008"}
{"quote": "tathokto dharmaśīlena bhrātrā tasya hite rataḥ lakṣmaṇaḥ praviveśeva svāni gātrāṇi lajjayā", "category": "Epic, Ramayana", "book": "Ramayana", "position": "Kanda 2, Sarga 091, Verse 009"}
{"quote": "vrīḍitaṃ lakṣmaṇaṃ dṛṣṭvā rāghavaḥ pratyuvāca ha eṣa manye mahābāhur ihāsmān draṣṭum āgataḥ", "category": "Epic, Ramayana", "book": "Ramayana", "position": "Kanda 2, Sarga 091, Verse 010"}
{"quote": "vanavāsam anudhyāya gṛhāya pratineṣyati imāṃ vāpy eśa vaidehīm atyantasukhasevinīm", "category": "Epic, Ramayana", "book": "Ramayana", "position": "Kanda 2, Sarga 091, Verse 011"}
{"quote": "etau tau saṃprakāśete gotravantau manoramau vāyuvegasamau vīra javanau turagottamau", "category": "Epic, Ramayana", "book": "Ramayana", "position": "Kanda 2, Sarga 091, Verse 012"}
{"quote": "sa eṣa sumahākāyaḥ kampate vāhinīmukhe nāgaḥ śatruṃjayo nāma vṛddhas tātasya dhīmataḥ", "category": "Epic, Ramayana", "book": "Ramayana", "position": "Kanda 2, Sarga 091, Verse 013"}
{"quote": "avatīrya tu sālāgrāt tasmāt sa samitiṃjayaḥ lakṣmaṇaḥ prāñjalir bhūtvā tasthau rāmasya pārśvataḥ", "category": "Epic, Ramayana", "book": "Ramayana", "position": "Kanda 2, Sarga 091, Verse 014"}
{"quote": "bharatenātha saṃdiṣṭā saṃmardo na bhaved iti samantāt tasya śailasya senāvāsam akalpayat", "category": "Epic, Ramayana", "book": "Ramayana", "position": "Kanda 2, Sarga 091, Verse 015"}
{"quote": "adhyardham ikṣvākucamūr yojanaṃ parvatasya sā pārśve nyaviśad āvṛtya gajavājirathākulā", "category": "Epic, Ramayana", "book": "Ramayana", "position": "Kanda 2, Sarga 091, Verse 016"}
{"quote": "sā citrakūṭe bharatena senā dharmaṃ puraskṛtya vidhūya darpam prasādanārthaṃ raghunandanasya virocate nītimatā praṇītā", "category": "Epic, Ramayana", "book": "Ramayana", "position": "Kanda 2, Sarga 091, Verse 017"}
{"quote": "niveśya senāṃ tu vibhuḥ padbhyāṃ pādavatāṃ varaḥ abhigantuṃ sa kākutstham iyeṣa guruvartakam", "category": "Epic, Ramayana", "book": "Ramayana", "position": "Kanda 2, Sarga 092, Verse 001"}
{"quote": "niviṣṭa mātre sainye tu yathoddeśaṃ vinītavat bharato bhrātaraṃ vākyaṃ śatrughnam idam abravīt", "category": "Epic, Ramayana", "book": "Ramayana", "position": "Kanda 2, Sarga 092, Verse 002"}
{"quote": "kṣipraṃ vanam idaṃ saumya narasaṃghaiḥ samantataḥ lubdhaiś ca sahitair ebhis tvam anveṣitum arhasi", "category": "Epic, Ramayana", "book": "Ramayana", "position": "Kanda 2, Sarga 092, Verse 003"}
{"quote": "yāvan na rāmaṃ drakṣyāmi lakṣmaṇaṃ vā mahābalam vaidehīṃ vā mahābhāgāṃ na me śāntir bhaviṣyati", "category": "Epic, Ramayana", "book": "Ramayana", "position": "Kanda 2, Sarga 092, Verse 004"}
{"quote": "yāvan na candrasaṃkāśaṃ drakṣyāmi śubham ānanam bhrātuḥ padmapalāśākṣaṃ na me śāntir bhaviṣyati", "category": "Epic, Ramayana", "book": "Ramayana", "position": "Kanda 2, Sarga 092, Verse 005"}
{"quote": "yāvan na caraṇau bhrātuḥ pārthiva vyañjanānvitau śirasā dhārayiṣyāmi na me śāntir bhaviṣyati", "category": "Epic, Ramayana", "book": "Ramayana", "position": "Kanda 2, Sarga 092, Verse 006"}
{"quote": "yāvan na rājye rājyārhaḥ pitṛpaitāmahe sthitaḥ abhiṣekajalaklinno na me śāntir bhaviṣyati", "category": "Epic, Ramayana", "book": "Ramayana", "position": "Kanda 2, Sarga 092, Verse 007"}
{"quote": "kṛtakṛtyā mahābhāgā vaidehī janakātmajā bhartāraṃ sāgarāntāyāḥ pṛthivyā yānugacchati", "category": "Epic, Ramayana", "book": "Ramayana", "position": "Kanda 2, Sarga 092, Verse 008"}
{"quote": "subhagaś citrakūṭo 'sau girirājopamo giriḥ yasmin vasati kākutsthaḥ kubera ivanandane", "category": "Epic, Ramayana", "book": "Ramayana", "position": "Kanda 2, Sarga 092, Verse 009"}
{"quote": "kṛtakāryam idaṃ durgaṃ vanaṃ vyālaniṣevitam yad adhyāste mahātejā rāmaḥ śastrabhṛtāṃ varaḥ", "category": "Epic, Ramayana", "book": "Ramayana", "position": "Kanda 2, Sarga 092, Verse 010"}
{"quote": "evam uktvā mahātejā bharataḥ puruṣarṣabhaḥ padbhyām eva mahātejāḥ praviveśa mahad vanam", "category": "Epic, Ramayana", "book": "Ramayana", "position": "Kanda 2, Sarga 092, Verse 011"}
{"quote": "sa tāni drumajālāni jātāni girisānuṣu puṣpitāgrāṇi madhyena jagāma vadatāṃ varaḥ", "category": "Epic, Ramayana", "book": "Ramayana", "position": "Kanda 2, Sarga 092, Verse 012"}
{"quote": "sa gireś citrakūṭasya sālam āsādya puṣpitam rāmāśramagatasyāgner dadarśa dhvajam ucchritam", "category": "Epic, Ramayana", "book": "Ramayana", "position": "Kanda 2, Sarga 092, Verse 013"}
{"quote": "taṃ dṛṣṭvā bharataḥ śrīmān mumoda sahabāndhavaḥ atra rāma iti jñātvā gataḥ pāram ivāmbhasaḥ", "category": "Epic, Ramayana", "book": "Ramayana", "position": "Kanda 2, Sarga 092, Verse 014"}
{"quote": "sa citrakūṭe tu girau niśāmya rāmāśramaṃ puṇyajanopapannam guhena sārdhaṃ tvarito jagāma punar niveśyaiva camūṃ mahātmā", "category": "Epic, Ramayana", "book": "Ramayana", "position": "Kanda 2, Sarga 092, Verse 015"}
{"quote": "niviṣṭāyāṃ tu senāyām utsuko bharatas tadā jagāma bhrātaraṃ draṣṭuṃ śatrughnam anudarśayan", "category": "Epic, Ramayana", "book": "Ramayana", "position": "Kanda 2, Sarga 093, Verse 001"}
{"quote": "ṛṣiṃ vasiṣṭhaṃ saṃdiśya mātṝr me śīghram ānaya iti taritam agre sa jāgama guruvatsalaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 002"}
{"quote": "sumantras tv api śatughnam adūrād anvapadyata rāmadārśanajas tarṣo bharatasyeva tasya ca", "category": "Epic, Ramayana", "book": "Ramayana", "position": "Kanda 2, Sarga 093, Verse 003"}
{"quote": "gacchann evātha bharatas tāpasālayasaṃsthitām bhrātuḥ parṇakuṭīṃ śrīmān uṭajaṃ ca dadarśa ha", "category": "Epic, Ramayana", "book": "Ramayana", "position": "Kanda 2, Sarga 093, Verse 004"}
{"quote": "śālāyās tv agratas tasyā dadarśa bharatas tadā kāṣṭāni cāvabhagnāni puṣpāṇy avacitāni ca", "category": "Epic, Ramayana", "book": "Ramayana", "position": "Kanda 2, Sarga 093, Verse 005"}
{"quote": "dadarśa ca vane tasmin mahataḥ saṃcayān kṛtān mṛgāṇāṃ mahiṣāṇāṃ ca karīṣaiḥ śītakāraṇāt", "category": "Epic, Ramayana", "book": "Ramayana", "position": "Kanda 2, Sarga 093, Verse 006"}
{"quote": "gacchan eva mahābāhur dyutimān bharatas tadā śatrughnaṃ cābravīd dhṛṣṭas tān amātyāṃś ca sarvaśaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 007"}
{"quote": "manye prāptāḥ sma taṃ deśaṃ bharadvājo yam abravīt nātidūre hi manye 'haṃ nadīṃ mandākinīm itaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 008"}
{"quote": "uccair baddhāni cīrāṇi lakṣmaṇena bhaved ayam abhijñānakṛtaḥ panthā vikāle gantum icchatā", "category": "Epic, Ramayana", "book": "Ramayana", "position": "Kanda 2, Sarga 093, Verse 009"}
{"quote": "idaṃ codāttadantānāṃ kuñjarāṇāṃ tarasvinām śailapārśve parikrāntam anyonyam abhigarjatām", "category": "Epic, Ramayana", "book": "Ramayana", "position": "Kanda 2, Sarga 093, Verse 010"}
{"quote": "yam evādhātum icchanti tāpasāḥ satataṃ vane tasyāsau dṛśyate dhūmaḥ saṃkulaḥ kṛṣṭavartmanaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 011"}
{"quote": "atrāhaṃ puruṣavyāghraṃ gurusatkārakāriṇam āryaṃ drakṣyāmi saṃhṛṣṭo maharṣim iva rāghavam", "category": "Epic, Ramayana", "book": "Ramayana", "position": "Kanda 2, Sarga 093, Verse 012"}
{"quote": "atha gatvā muhūrtaṃ tu citrakūṭaṃ sa rāghavaḥ mandākinīm anuprāptas taṃ janaṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 093, Verse 013"}
{"quote": "jagatyāṃ puruṣavyāghra āste vīrāsane rataḥ janendro nirjanaṃ prāpya dhin me janma sajīvitam", "category": "Epic, Ramayana", "book": "Ramayana", "position": "Kanda 2, Sarga 093, Verse 014"}
{"quote": "matkṛte vyasanaṃ prāpto lokanātho mahādyutiḥ sarān kāmān parityajya vane vasati rāghavaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 015"}
{"quote": "iti lokasamākruṣṭaḥ pādeṣv adya prasādayan rāmasya nipatiṣyāmi sītāyāś ca punaḥ punaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 016"}
{"quote": "evaṃ sa vilapaṃs tasmin vane daśarathātmajaḥ dadarśa mahatīṃ puṇyāṃ parṇaśālāṃ manoramām", "category": "Epic, Ramayana", "book": "Ramayana", "position": "Kanda 2, Sarga 093, Verse 017"}
{"quote": "sālatālāśvakarṇānāṃ parṇair bahubhir āvṛtām viśālāṃ mṛdubhis tīrṇāṃ kuśair vedim ivādhvare", "category": "Epic, Ramayana", "book": "Ramayana", "position": "Kanda 2, Sarga 093, Verse 018"}
{"quote": "śakrāyudha nikāśaiś ca kārmukair bhārasādhanaiḥ rukmapṛṣṭhair mahāsāraiḥ śobhitāṃ śatrubādhakaiḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 019"}
{"quote": "arkaraśmipratīkāśair ghorais tūṇīgataiḥ śaraiḥ śobhitāṃ dīptavadanaiḥ sarpair bhogavatīm iva", "category": "Epic, Ramayana", "book": "Ramayana", "position": "Kanda 2, Sarga 093, Verse 020"}
{"quote": "mahārajatavāsobhyām asibhyāṃ ca virājitām rukmabinduvicitrābhyāṃ carmabhyāṃ cāpi śobhitām", "category": "Epic, Ramayana", "book": "Ramayana", "position": "Kanda 2, Sarga 093, Verse 021"}
{"quote": "godhāṅgulitrair āsāktaiś citraiḥ kāñcanabhūṣitaiḥ arisaṃghair anādhṛṣyāṃ mṛgaiḥ siṃhaguhām iva", "category": "Epic, Ramayana", "book": "Ramayana", "position": "Kanda 2, Sarga 093, Verse 022"}
{"quote": "prāgudaksravaṇāṃ vediṃ viśālāṃ dīptapāvakām dadarśa bharatas tatra puṇyāṃ rāmaniveśane", "category": "Epic, Ramayana", "book": "Ramayana", "position": "Kanda 2, Sarga 093, Verse 023"}
{"quote": "nirīkṣya sa muhūrtaṃ tu dadarśa bharato gurum uṭaje rāmam āsīnāṃ jaṭāmaṇḍaladhāriṇam", "category": "Epic, Ramayana", "book": "Ramayana", "position": "Kanda 2, Sarga 093, Verse 024"}
{"quote": "taṃ tu kṛṣṇājinadharaṃ cīravalkalavāsasaṃ dadarśa rāmam āsīnam abhitaḥ pāvakopamam", "category": "Epic, Ramayana", "book": "Ramayana", "position": "Kanda 2, Sarga 093, Verse 025"}
{"quote": "siṃhaskandhaṃ mahābāhuṃ puṇḍarīkanibhekṣaṇam pṛthivyāḥ sagarāntāyā bhartāraṃ dharmacāriṇam", "category": "Epic, Ramayana", "book": "Ramayana", "position": "Kanda 2, Sarga 093, Verse 026"}
{"quote": "upaviṣṭaṃ mahābāhuṃ brahmāṇam iva śāśvatam sthaṇḍile darbhasasmtīrṇe sītayā lakṣmaṇena ca", "category": "Epic, Ramayana", "book": "Ramayana", "position": "Kanda 2, Sarga 093, Verse 027"}
{"quote": "taṃ dṛṣṭvā bharataḥ śrīmān duḥkhamohapariplutaḥ abhyadhāvata dharmātmā bharataḥ kaikayīsutaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 028"}
{"quote": "dṛṣṭvā ca vilalāpārto bāṣpasaṃdigdhayā girā aśaknuvan dhārayituṃ dhairyād vacanam abravīt", "category": "Epic, Ramayana", "book": "Ramayana", "position": "Kanda 2, Sarga 093, Verse 029"}
{"quote": "yaḥ saṃsadi prakṛtibhir bhaved yukta upāsitum vanyair mṛgair upāsīnaḥ so 'yam āste mamāgrajaḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 030"}
{"quote": "vāsobhir bahusāhasrair yo mahātmā purocitaḥ mṛgājine so 'yam iha pravaste dharmam ācaran", "category": "Epic, Ramayana", "book": "Ramayana", "position": "Kanda 2, Sarga 093, Verse 031"}
{"quote": "adhārayad yo vividhāś citrāḥ sumanasas tadā so 'yaṃ jaṭābhāram imaṃ sahate rāghavaḥ katham", "category": "Epic, Ramayana", "book": "Ramayana", "position": "Kanda 2, Sarga 093, Verse 032"}
{"quote": "yasya yajñair yathādiṣṭair yukto dharmasya saṃcayaḥ śarīra kleśasaṃbhūtaṃ sa dharmaṃ parimārgate", "category": "Epic, Ramayana", "book": "Ramayana", "position": "Kanda 2, Sarga 093, Verse 033"}
{"quote": "candanena mahārheṇa yasyāṅgam upasevitam malena tasyāṅgam idaṃ katham āryasya sevyate", "category": "Epic, Ramayana", "book": "Ramayana", "position": "Kanda 2, Sarga 093, Verse 034"}
{"quote": "mannimittam idaṃ duḥkhaṃ prāpto rāmaḥ sukhocitaḥ dhig jīvitaṃ nṛśaṃsasya mama lokavigarhitam", "category": "Epic, Ramayana", "book": "Ramayana", "position": "Kanda 2, Sarga 093, Verse 035"}
{"quote": "ity evaṃ vilapan dīnaḥ prasvinnamukhapaṅkajaḥ pādāv aprāpya rāmasya papāta bharato rudan", "category": "Epic, Ramayana", "book": "Ramayana", "position": "Kanda 2, Sarga 093, Verse 036"}
{"quote": "duḥkhābhitapto bharato rājaputro mahābalaḥ uktvāryeti sakṛd dīnaṃ punar novāca kiṃ cana", "category": "Epic, Ramayana", "book": "Ramayana", "position": "Kanda 2, Sarga 093, Verse 037"}
{"quote": "bāṣpāpihita kaṇṭhaś ca prekṣya rāmaṃ yaśasvinam āryety evābhisaṃkruśya vyāhartuṃ nāśakat tataḥ", "category": "Epic, Ramayana", "book": "Ramayana", "position": "Kanda 2, Sarga 093, Verse 038"}
{"quote": "śatrughnaś cāpi rāmasya vavande caraṇau rudan tāv ubhau sa samāliṅgya rāmo 'py aśrūṇy avartayat", "category": "Epic, Ramayana", "book": "Ramayana", "position": "Kanda 2, Sarga 093, Verse 039"}
{"quote": "tataḥ sumantreṇa guhena caiva samīyatū rājasutāv araṇye divākaraś caiva niśākaraś ca yathāmbare śukrabṛhaspatibhyām", "category": "Epic, Ramayana", "book": "Ramayana", "position": "Kanda 2, Sarga 093, Verse 040"}
{"quote": "tān pārthivān vāraṇayūthapābhān samāgatāṃs tatra mahaty araṇye vanaukasas te 'pi samīkṣya sarve 'py aśrūṇy amuñcan pravihāya harṣam", "category": "Epic, Ramayana", "book": "Ramayana", "position": "Kanda 2, Sarga 093, Verse 041"}
{"quote": "āghrāya rāmas taṃ mūrdhni pariṣvajya ca rāghavaḥ aṅke bharatam āropya paryapṛcchat samāhitaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 001"}
{"quote": "kva nu te 'bhūt pitā tāta yad araṇyaṃ tvam āgataḥ na hi tvaṃ jīvatas tasya vanam āgantum arhasi", "category": "Epic, Ramayana", "book": "Ramayana", "position": "Kanda 2, Sarga 094, Verse 002"}
{"quote": "cirasya bata paśyāmi dūrād bharatam āgatam duṣpratīkam araṇye 'smin kiṃ tāta vanam āgataḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 003"}
{"quote": "kaccid daśaratho rājā kuśalī satyasaṃgaraḥ rājasūyāśvamedhānām āhartā dharmaniścayaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 004"}
{"quote": "sa kaccid brāhmaṇo vidvān dharmanityo mahādyutiḥ ikṣvākūṇām upādhyāyo yathāvat tāta pūjyate", "category": "Epic, Ramayana", "book": "Ramayana", "position": "Kanda 2, Sarga 094, Verse 005"}
{"quote": "tāta kaccic ca kausalyā sumitrā ca prajāvatī sukhinī kaccid āryā ca devī nandati kaikayī", "category": "Epic, Ramayana", "book": "Ramayana", "position": "Kanda 2, Sarga 094, Verse 006"}
{"quote": "kaccid vinaya saṃpannaḥ kulaputro bahuśrutaḥ anasūyur anudraṣṭā satkṛtas te purohitaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 007"}
{"quote": "kaccid agniṣu te yukto vidhijño matimān ṛjuḥ hutaṃ ca hoṣyamāṇaṃ ca kāle vedayate sadā", "category": "Epic, Ramayana", "book": "Ramayana", "position": "Kanda 2, Sarga 094, Verse 008"}
{"quote": "iṣvastravarasaṃpannam arthaśāstraviśāradam sudhanvānam upādhyāyaṃ kaccit tvaṃ tāta manyase", "category": "Epic, Ramayana", "book": "Ramayana", "position": "Kanda 2, Sarga 094, Verse 009"}
{"quote": "kaccid ātma samāḥ śūrāḥ śrutavanto jitendriyāḥ kulīnāś ceṅgitajñāś ca kṛtās te tāta mantriṇaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 010"}
{"quote": "mantro vijayamūlaṃ hi rājñāṃ bhavati rāghava susaṃvṛto mantradharair amātyaiḥ śāstrakovidaiḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 011"}
{"quote": "kaccin nidrāvaśaṃ naiṣi kaccit kāle vibudhyase kac ciṃś cāpararātriṣu cintayasy arthanaipuṇam", "category": "Epic, Ramayana", "book": "Ramayana", "position": "Kanda 2, Sarga 094, Verse 012"}
{"quote": "kaccin mantrayase naikaḥ kaccin na bahubhiḥ saha kaccit te mantrito mantro rāṣṭraṃ na paridhāvati", "category": "Epic, Ramayana", "book": "Ramayana", "position": "Kanda 2, Sarga 094, Verse 013"}
{"quote": "kaccid arthaṃ viniścitya laghumūlaṃ mahodayam kṣipram ārabhase kartuṃ na dīrghayasi rāghava", "category": "Epic, Ramayana", "book": "Ramayana", "position": "Kanda 2, Sarga 094, Verse 014"}
{"quote": "kaccit tu sukṛtāny eva kṛtarūpāṇi vā punaḥ vidus te sarvakāryāṇi na kartavyāni pārthivāḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 015"}
{"quote": "kaccin na tarkair yuktvā vā ye cāpy aparikīrtitāḥ tvayā vā tava vāmātyair budhyate tāta mantritam", "category": "Epic, Ramayana", "book": "Ramayana", "position": "Kanda 2, Sarga 094, Verse 016"}
{"quote": "kaccit sahasrān mūrkhāṇām ekam icchasi paṇḍitam paṇḍito hy arthakṛcchreṣu kuryān niḥśreyasaṃ mahat", "category": "Epic, Ramayana", "book": "Ramayana", "position": "Kanda 2, Sarga 094, Verse 017"}
{"quote": "sahasrāṇy api mūrkhāṇāṃ yady upāste mahīpatiḥ atha vāpy ayutāny eva nāsti teṣu sahāyatā", "category": "Epic, Ramayana", "book": "Ramayana", "position": "Kanda 2, Sarga 094, Verse 018"}
{"quote": "eko 'py amātyo medhāvī śūro dakṣo vicakṣaṇaḥ rājānaṃ rājamātraṃ vā prāpayen mahatīṃ śriyam", "category": "Epic, Ramayana", "book": "Ramayana", "position": "Kanda 2, Sarga 094, Verse 019"}
{"quote": "kaccin mukhyā mahatsv eva madhyameṣu ca madhyamāḥ jaghanyāś ca jaghanyeṣu bhṛtyāḥ karmasu yojitāḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 020"}
{"quote": "amātyān upadhātītān pitṛpaitāmahāñ śucīn śreṣṭhāñ śreṣṭheṣu kaccit tvaṃ niyojayasi karmasu", "category": "Epic, Ramayana", "book": "Ramayana", "position": "Kanda 2, Sarga 094, Verse 021"}
{"quote": "kaccit tvāṃ nāvajānanti yājakāḥ patitaṃ yathā ugrapratigrahītāraṃ kāmayānam iva striyaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 022"}
{"quote": "upāyakuśalaṃ vaidyaṃ bhṛtyasaṃdūṣaṇe ratam śūram aiśvaryakāmaṃ ca yo na hanti sa vadhyate", "category": "Epic, Ramayana", "book": "Ramayana", "position": "Kanda 2, Sarga 094, Verse 023"}
{"quote": "kaccid dhṛṣṭaś ca śūraś ca dhṛtimān matimāñ śuciḥ kulīnaś cānuraktaś ca dakṣaḥ senāpatiḥ kṛtaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 024"}
{"quote": "balavantaś ca kaccit te mukhyā yuddhaviśāradāḥ dṛṣṭāpadānā vikrāntās tvayā satkṛtya mānitāḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 025"}
{"quote": "ka cid balasya bhaktaṃ ca vetanaṃ ca yathocitam saṃprāptakālaṃ dātavyaṃ dadāsi na vilambase", "category": "Epic, Ramayana", "book": "Ramayana", "position": "Kanda 2, Sarga 094, Verse 026"}
{"quote": "kālātikramaṇe hy eva bhakta vetanayor bhṛtāḥ bhartuḥ kupyanti duṣyanti so 'narthaḥ sumahān smṛtaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 027"}
{"quote": "kaccit sarve 'nuraktās tvāṃ kulaputrāḥ pradhānataḥ kaccit prāṇāṃs tavārtheṣu saṃtyajanti samāhitāḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 028"}
{"quote": "kaccij jānapado vidvān dakṣiṇaḥ pratibhānavān yathoktavādī dūtas te kṛto bharata paṇḍitaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 029"}
{"quote": "kaccid aṣṭādaśāny eṣu svapakṣe daśa pañca ca tribhis tribhir avijñātair vetsi tīrthāni cārakaiḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 030"}
{"quote": "kaccid vyapāstān ahitān pratiyātāṃś ca sarvadā durbalān anavajñāya vartase ripusūdana", "category": "Epic, Ramayana", "book": "Ramayana", "position": "Kanda 2, Sarga 094, Verse 031"}
{"quote": "kaccin na lokāyatikān brāhmaṇāṃs tāta sevase anartha kuśalā hy ete bālāḥ paṇḍitamāninaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 032"}
{"quote": "dharmaśāstreṣu mukhyeṣu vidyamāneṣu durbudhāḥ buddhimān vīkṣikīṃ prāpya nirarthaṃ pravadanti te", "category": "Epic, Ramayana", "book": "Ramayana", "position": "Kanda 2, Sarga 094, Verse 033"}
{"quote": "vīrair adhyuṣitāṃ pūrvam asmākaṃ tāta pūrvakaiḥ satyanāmāṃ dṛḍhadvārāṃ hastyaśvarathasaṃkulām", "category": "Epic, Ramayana", "book": "Ramayana", "position": "Kanda 2, Sarga 094, Verse 034"}
{"quote": "brāhmaṇaiḥ kṣatriyair vaiśyaiḥ svakarmanirataiḥ sadā jitendriyair mahotsāhair vṛtāmātyaiḥ sahasraśaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 035"}
{"quote": "prāsādair vividhākārair vṛtāṃ vaidyajanākulām kaccit samuditāṃ sphītām ayodhyāṃ parirakṣasi", "category": "Epic, Ramayana", "book": "Ramayana", "position": "Kanda 2, Sarga 094, Verse 036"}
{"quote": "kaccic caityaśatair juṣṭaḥ suniviṣṭajanākulaḥ devasthānaiḥ prapābhiś ca taḍāgaiś copaśobhitaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 037"}
{"quote": "prahṛṣṭanaranārīkaḥ samājotsavaśobhitaḥ sukṛṣṭasīmā paśumān hiṃsābhir abhivarjitaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 038"}
{"quote": "adevamātṛko ramyaḥ śvāpadaiḥ parivarjitaḥ kaccij janapadaḥ sphītaḥ sukhaṃ vasati rāghava", "category": "Epic, Ramayana", "book": "Ramayana", "position": "Kanda 2, Sarga 094, Verse 039"}
{"quote": "kaccit te dayitāḥ sarve kṛṣigorakṣajīvinaḥ vārtāyāṃ saṃśritas tāta loko hi sukham edhate", "category": "Epic, Ramayana", "book": "Ramayana", "position": "Kanda 2, Sarga 094, Verse 040"}
{"quote": "teṣāṃ guptiparīhāraiḥ kaccit te bharaṇaṃ kṛtam rakṣyā hi rājñā dharmeṇa sarve viṣayavāsinaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 041"}
{"quote": "kaccit striyaḥ sāntvayasi kaccit tāś ca surakṣitāḥ kaccin na śraddadhāsyāsāṃ kaccid guhyaṃ na bhāṣase", "category": "Epic, Ramayana", "book": "Ramayana", "position": "Kanda 2, Sarga 094, Verse 042"}
{"quote": "kaccin nāgavanaṃ guptaṃ kuñjarāṇāṃ ca tṛpyasi kaccid darśayase nityaṃ manuṣyāṇāṃ vibhūṣitam utthāyotthāya pūrvāhṇe rājaputro mahāpathe", "category": "Epic, Ramayana", "book": "Ramayana", "position": "Kanda 2, Sarga 094, Verse 043"}
{"quote": "kaccit sarvāṇi durgāṇi dhanadhānyāyudhodakaiḥ yantraiś ca paripūrṇāni tathā śilpidhanurdharaiḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 044"}
{"quote": "āyas te vipulaḥ kaccit kaccid alpataro vyayaḥ apātreṣu na te kaccit kośo gacchati rāghava", "category": "Epic, Ramayana", "book": "Ramayana", "position": "Kanda 2, Sarga 094, Verse 045"}
{"quote": "devatārthe ca pitrarthe brāhmaṇābhyāgateṣu ca yodheṣu mitravargeṣu kaccid gacchati te vyayaḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 046"}
{"quote": "kaccid āryo viśuddhātmā kṣāritaś corakarmaṇā apṛṣṭaḥ śāstrakuśalair na lobhād badhyate śuciḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 047"}
{"quote": "gṛhītaś caiva pṛṣṭaś ca kāle dṛṣṭaḥ sakāraṇaḥ kaccin na mucyate coro dhanalobhān nararṣabha", "category": "Epic, Ramayana", "book": "Ramayana", "position": "Kanda 2, Sarga 094, Verse 048"}
{"quote": "vyasane kaccid āḍhyasya dugatasya ca rāghava arthaṃ virāgāḥ paśyanti tavāmātyā bahuśrutāḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 049"}
{"quote": "yāni mithyābhiśastānāṃ patanty asrāṇi rāghava tāni putrapaśūn ghnanti prītyartham anuśāsataḥ", "category": "Epic, Ramayana", "book": "Ramayana", "position": "Kanda 2, Sarga 094, Verse 050"}
{"quote": "kaccid vṛdhāṃś ca bālāṃś ca vaidyamukhyāṃś ca rāghava dānena manasā vācā tribhir etair bubhūṣase", "category": "Epic, Ramayana", "book": "Ramayana", "position": "Kanda 2, Sarga 094, Verse 051"}
{"quote": "kaccid gurūṃś ca vṛddhāṃś ca tāpasān devatātithīn caityāṃś ca sarvān siddhārthān brāhmaṇāṃś ca namasyasi", "category": "Epic, Ramayana", "book": "Ramayana", "position": "Kanda 2, Sarga 094, Verse 052"}
{"quote": "kaccid arthena vā dharmaṃ dharmaṃ dharmeṇa vā punaḥ ubhau vā prītilobhena kāmena na vibādhase", "category": "Epic, Ramayana", "book": "Ramayana", "position": "Kanda 2, Sarga 094, Verse 053"}
{"quote": "kaccid arthaṃ ca dharmaṃ ca kāmaṃ ca jayatāṃ vara vibhajya kāle kālajña sarvān bharata sevase", "category": "Epic, Ramayana", "book": "Ramayana", "position": "Kanda 2, Sarga 094, Verse 054"}
{"quote": "kaccit te brāhmaṇāḥ śarma sarvaśāstrārthakovidaḥ āśaṃsante mahāprājña paurajānapadaiḥ saha", "category": "Epic, Ramayana", "book": "Ramayana", "position": "Kanda 2, Sarga 094, Verse 055"}
{"quote": "nāstikyam anṛtaṃ krodhaṃ pramādaṃ dīrghasūtratām adarśanaṃ jñānavatām ālasyaṃ pañcavṛttitām", "category": "Epic, Ramayana", "book": "Ramayana", "position": "Kanda 2, Sarga 094, Verse 056"}
{"quote": "ekacintanam arthānām anarthajñaiś ca mantraṇam niścitānām anārambhaṃ mantrasyāparilakṣaṇam", "category": "Epic, Ramayana", "book": "Ramayana", "position": "Kanda 2, Sarga 094, Verse 057"}
{"quote": "maṅgalasyāprayogaṃ ca pratyutthānaṃ ca sarvaśaḥ kaccit tvaṃ varjayasy etān rājadoṣāṃś caturdaśa", "category": "Epic, Ramayana", "book": "Ramayana", "position": "Kanda 2, Sarga 094, Verse 058"}
{"quote": "kaccit svādukṛtaṃ bhojyam eko nāśnāsi rāghava kaccid āśaṃsamānebhyo mitrebhyaḥ saṃprayacchasi", "category": "Epic, Ramayana", "book": "Ramayana", "position": "Kanda 2, Sarga 094, Verse 059"}
{"quote": "rāmasya vacanaṃ śrutvā bharataḥ pratyuvāca ha kiṃ me dharmād vihīnasya rājadharmaḥ kariṣyati", "category": "Epic, Ramayana", "book": "Ramayana", "position": "Kanda 2, Sarga 095, Verse 001"}
{"quote": "śāśvato 'yaṃ sadā dharmaḥ sthito 'smāsu nararṣabha jyeṣṭha putre sthite rājan na kanīyān bhaven nṛpaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 002"}
{"quote": "sa samṛddhāṃ mayā sārdham ayodhyāṃ gaccha rāghava abhiṣecaya cātmānaṃ kulasyāsya bhavāya naḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 003"}
{"quote": "rājānaṃ mānuṣaṃ prāhur devatve saṃmato mama yasya dharmārthasahitaṃ vṛttam āhur amānuṣam", "category": "Epic, Ramayana", "book": "Ramayana", "position": "Kanda 2, Sarga 095, Verse 004"}
{"quote": "kekayasthe ca mayi tu tvayi cāraṇyam āśrite divam ārya gato rājā yāyajūkaḥ satāṃ mataḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 005"}
{"quote": "uttiṣṭha puruṣavyāghra kriyatām udakaṃ pituḥ ahaṃ cāyaṃ ca śatrughnaḥ pūrvam eva kṛtodakau", "category": "Epic, Ramayana", "book": "Ramayana", "position": "Kanda 2, Sarga 095, Verse 006"}
{"quote": "priyeṇa kila dattaṃ hi pitṛlokeṣu rāghava akṣayyaṃ bhavatīty āhur bhavāṃś caiva pituḥ priyaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 007"}
{"quote": "tāṃ śrutvā karuṇāṃ vācaṃ pitur maraṇasaṃhitām rāghavo bharatenoktāṃ babhūva gatacetanaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 008"}
{"quote": "vāgvajraṃ bharatenoktam amanojñaṃ paraṃtapaḥ pragṛhya bāhū rāmo vai puṣpitāgro yathā drumaḥ vane paraśunā kṛttas tathā bhuvi papāta ha", "category": "Epic, Ramayana", "book": "Ramayana", "position": "Kanda 2, Sarga 095, Verse 009"}
{"quote": "tathā hi patitaṃ rāmaṃ jagatyāṃ jagatīpatim kūlaghātapariśrāntaṃ prasuptam iva kuñjaram", "category": "Epic, Ramayana", "book": "Ramayana", "position": "Kanda 2, Sarga 095, Verse 010"}
{"quote": "bhrātaras te maheṣvāsaṃ sarvataḥ śokakarśitam rudantaḥ saha vaidehyā siṣicuḥ salilena vai", "category": "Epic, Ramayana", "book": "Ramayana", "position": "Kanda 2, Sarga 095, Verse 011"}
{"quote": "sa tu saṃjñāṃ punar labdhvā netrābhyām āsram utsṛjan upākrāmata kākutsthaḥ kṛpaṇaṃ bahubhāṣitum", "category": "Epic, Ramayana", "book": "Ramayana", "position": "Kanda 2, Sarga 095, Verse 012"}
{"quote": "kiṃ nu tasya mayā kāryaṃ durjātena mahātmanā yo mṛto mama śokena na mayā cāpi saṃskṛtaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 013"}
{"quote": "aho bharata siddhārtho yena rājā tvayānagha śatrugheṇa ca sarveṣu pretakṛtyeṣu satkṛtaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 014"}
{"quote": "niṣpradhānām anekāgraṃ narendreṇa vinākṛtām nivṛttavanavāso 'pi nāyodhyāṃ gantum utsahe", "category": "Epic, Ramayana", "book": "Ramayana", "position": "Kanda 2, Sarga 095, Verse 015"}
{"quote": "samāptavanavāsaṃ mām ayodhyāyāṃ paraṃtapa ko nu śāsiṣyati punas tāte lokāntaraṃ gate", "category": "Epic, Ramayana", "book": "Ramayana", "position": "Kanda 2, Sarga 095, Verse 016"}
{"quote": "purā prekṣya suvṛttaṃ māṃ pitā yāny āha sāntvayan vākyāni tāni śroṣyāmi kutaḥ karṇasukhāny aham", "category": "Epic, Ramayana", "book": "Ramayana", "position": "Kanda 2, Sarga 095, Verse 017"}
{"quote": "evam uktvā sa bharataṃ bhāryām abhyetya rāghavaḥ uvāca śokasaṃtaptaḥ pūrṇacandranibhānanām", "category": "Epic, Ramayana", "book": "Ramayana", "position": "Kanda 2, Sarga 095, Verse 018"}
{"quote": "sīte mṛtas te śvaśuraḥ pitrā hīno 'si lakṣmaṇa bharato duḥkham ācaṣṭe svargataṃ pṛthivīpatim", "category": "Epic, Ramayana", "book": "Ramayana", "position": "Kanda 2, Sarga 095, Verse 019"}
{"quote": "sāntvayitvā tu tāṃ rāmo rudantīṃ janakātmajām uvāca lakṣmaṇaṃ tatra duḥkhito duḥkhitaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 020"}
{"quote": "ānayeṅgudipiṇyākaṃ cīram āhara cottaram jalakriyārthaṃ tātasya gamiṣyāmi mahātmanaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 021"}
{"quote": "sītā purastād vrajatu tvam enām abhito vraja ahaṃ paścād gamiṣyāmi gatir hy eṣā sudāruṇā", "category": "Epic, Ramayana", "book": "Ramayana", "position": "Kanda 2, Sarga 095, Verse 022"}
{"quote": "tato nityānugas teṣāṃ viditātmā mahāmatiḥ mṛdur dāntaś ca śāntaś ca rāme ca dṛḍha bhaktimān", "category": "Epic, Ramayana", "book": "Ramayana", "position": "Kanda 2, Sarga 095, Verse 023"}
{"quote": "sumantras tair nṛpasutaiḥ sārdham āśvāsya rāghavam avātārayad ālambya nadīṃ mandākinīṃ śivām", "category": "Epic, Ramayana", "book": "Ramayana", "position": "Kanda 2, Sarga 095, Verse 024"}
{"quote": "te sutīrthāṃ tataḥ kṛcchrād upāgamya yaśasvinaḥ nadīṃ mandākinīṃ ramyāṃ sadā puṣpitakānanām", "category": "Epic, Ramayana", "book": "Ramayana", "position": "Kanda 2, Sarga 095, Verse 025"}
{"quote": "śīghrasrotasam āsādya tīrthaṃ śivam akardamam siṣicus tūdakaṃ rājñe tata etad bhavatv iti", "category": "Epic, Ramayana", "book": "Ramayana", "position": "Kanda 2, Sarga 095, Verse 026"}
{"quote": "pragṛhya ca mahīpālo jalapūritam añjalim diśaṃ yāmyām abhimukho rudan vacanam abravīt", "category": "Epic, Ramayana", "book": "Ramayana", "position": "Kanda 2, Sarga 095, Verse 027"}
{"quote": "etat te rājaśārdūla vimalaṃ toyam akṣayam pitṛlokagatasyādya maddattam upatiṣṭhatu", "category": "Epic, Ramayana", "book": "Ramayana", "position": "Kanda 2, Sarga 095, Verse 028"}
{"quote": "tato mandākinī tīrāt pratyuttīrya sa rāghavaḥ pituś cakāra tejasvī nivāpaṃ bhrātṛbhiḥ saha", "category": "Epic, Ramayana", "book": "Ramayana", "position": "Kanda 2, Sarga 095, Verse 029"}
{"quote": "aiṅgudaṃ badarīmiśraṃ piṇyākaṃ darbhasaṃstare nyasya rāmaḥ suduḥkhārto rudan vacanam abravīt", "category": "Epic, Ramayana", "book": "Ramayana", "position": "Kanda 2, Sarga 095, Verse 030"}
{"quote": "idaṃ bhuṅkṣva mahārājaprīto yad aśanā vayam yadannaḥ puruṣo bhavati tadannās tasya devatāḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 031"}
{"quote": "tatas tenaiva mārgeṇa pratyuttīrya nadītaṭāt āruroha naravyāghro ramyasānuṃ mahīdharam", "category": "Epic, Ramayana", "book": "Ramayana", "position": "Kanda 2, Sarga 095, Verse 032"}
{"quote": "tataḥ parṇakuṭīdvāram āsādya jagatīpatiḥ parijagrāha pāṇibhyām ubhau bharatalakṣmaṇau", "category": "Epic, Ramayana", "book": "Ramayana", "position": "Kanda 2, Sarga 095, Verse 033"}
{"quote": "teṣāṃ tu rudatāṃ śabdāt pratiśrutkābhavad girau bhrātṝṇāṃ saha vaidehyā siṃhānāṃ nardatām iva", "category": "Epic, Ramayana", "book": "Ramayana", "position": "Kanda 2, Sarga 095, Verse 034"}
{"quote": "vijñāya tumulaṃ śabdaṃ trastā bharatasainikāḥ abruvaṃś cāpi rāmeṇa bharataḥ saṃgato dhruvam teṣām eva mahāñ śabdaḥ śocatāṃ pitaraṃ mṛtam", "category": "Epic, Ramayana", "book": "Ramayana", "position": "Kanda 2, Sarga 095, Verse 035"}
{"quote": "atha vāsān parityajya taṃ sarve 'bhimukhāḥ svanam apy eka manaso jagmur yathāsthānaṃ pradhāvitāḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 036"}
{"quote": "hayair anye gajair anye rathair anye svalaṃkṛtaiḥ sukumārās tathaivānye padbhir eva narā yayuḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 037"}
{"quote": "aciraproṣitaṃ rāmaṃ ciraviproṣitaṃ yathā draṣṭukāmo janaḥ sarvo jagāma sahasāśramam", "category": "Epic, Ramayana", "book": "Ramayana", "position": "Kanda 2, Sarga 095, Verse 038"}
{"quote": "bhrātṝṇāṃ tvaritās te tu draṣṭukāmāḥ samāgamam yayur bahuvidhair yānaiḥ khuranemisamākulaiḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 039"}
{"quote": "sā bhūmir bahubhir yānaiḥ khuranemisamāhatā mumoca tumulaṃ śabdaṃ dyaur ivābhrasamāgame", "category": "Epic, Ramayana", "book": "Ramayana", "position": "Kanda 2, Sarga 095, Verse 040"}
{"quote": "tena vitrāsitā nāgāḥ kareṇuparivāritāḥ āvāsayanto gandhena jagmur anyad vanaṃ tataḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 041"}
{"quote": "varāhamṛgasiṃhāś ca mahiṣāḥ sarkṣavānarāḥ vyāghra gokarṇagavayā vitreṣuḥ pṛṣataiḥ saha", "category": "Epic, Ramayana", "book": "Ramayana", "position": "Kanda 2, Sarga 095, Verse 042"}
{"quote": "rathāṅgasāhvā natyūhā haṃsāḥ kāraṇḍavāḥ plavāḥ tathā puṃskokilāḥ krauñcā visaṃjñā bhejire diśaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 043"}
{"quote": "tena śabdena vitrastair ākāśaṃ pakṣibhir vṛtam manuṣyair āvṛtā bhūmir ubhayaṃ prababhau tadā", "category": "Epic, Ramayana", "book": "Ramayana", "position": "Kanda 2, Sarga 095, Verse 044"}
{"quote": "tān narān bāṣpapūrṇākṣān samīkṣyātha suduḥkhitān paryaṣvajata dharmajñaḥ pitṛvan mātṛvac ca saḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 045"}
{"quote": "sa tatra kāṃś cit pariṣasvaje narān narāś ca ke cit tu tam abhyavādayan cakāra sarvān savayasyabāndhavān yathārham āsādya tadā nṛpātmajaḥ", "category": "Epic, Ramayana", "book": "Ramayana", "position": "Kanda 2, Sarga 095, Verse 046"}
{"quote": "tataḥ sa teṣāṃ rudatāṃ mahātmanāṃ bhuvaṃ ca khaṃ cānuvinādayan svanaḥ guhā girīṇāṃ ca diśaś ca saṃtataṃ mṛdaṅgaghoṣapratimo viśuśruve", "category": "Epic, Ramayana", "book": "Ramayana", "position": "Kanda 2, Sarga 095, Verse 047"}
{"quote": "vasiṣṭhaḥ purataḥ kṛtvā dārān daśarathasya ca abhicakrāma taṃ deśaṃ rāmadarśanatarṣitaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 001"}
{"quote": "rājapatnyaś ca gacchantyo mandaṃ mandākinīṃ prati dadṛśus tatra tat tīrthaṃ rāmalakṣmaṇasevitam", "category": "Epic, Ramayana", "book": "Ramayana", "position": "Kanda 2, Sarga 096, Verse 002"}
{"quote": "kausalyā bāṣpapūrṇena mukhena pariśuṣyatā sumitrām abravīd dīnā yāś cānyā rājayoṣitaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 003"}
{"quote": "idaṃ teṣām anāthānāṃ kliṣṭam akliṣṭa karmaṇām vane prāk kevalaṃ tīrthaṃ ye te nirviṣayī kṛtāḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 004"}
{"quote": "itaḥ sumitre putras te sadā jalam atandritaḥ svayaṃ harati saumitrir mama putrasya kāraṇāt", "category": "Epic, Ramayana", "book": "Ramayana", "position": "Kanda 2, Sarga 096, Verse 005"}
{"quote": "dakṣiṇāgreṣu darbheṣu sā dadarśa mahītale pitur iṅgudipiṇyākaṃ nyastam āyatalocanā", "category": "Epic, Ramayana", "book": "Ramayana", "position": "Kanda 2, Sarga 096, Verse 006"}
{"quote": "taṃ bhūmau pitur ārtena nyastaṃ rāmeṇa vīkṣya sā uvāca devī kausalyā sarvā daśarathastriyaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 007"}
{"quote": "idam ikṣvākunāthasya rāghavasya mahātmanaḥ rāghaveṇa pitur dattaṃ paśyataitad yathāvidhi", "category": "Epic, Ramayana", "book": "Ramayana", "position": "Kanda 2, Sarga 096, Verse 008"}
{"quote": "tasya devasamānasya pārthivasya mahātmanaḥ naitad aupayikaṃ manye bhuktabhogasya bhojanam", "category": "Epic, Ramayana", "book": "Ramayana", "position": "Kanda 2, Sarga 096, Verse 009"}
{"quote": "caturantāṃ mahīṃ bhuktvā mahendra sadṛśo bhuvi katham iṅgudipiṇyākaṃ sa bhuṅkte vasudhādhipaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 010"}
{"quote": "ato duḥkhataraṃ loke na kiṃ cit pratibhāti mā yatra rāmaḥ pitur dadyād iṅgudīkṣodam ṛddhimān", "category": "Epic, Ramayana", "book": "Ramayana", "position": "Kanda 2, Sarga 096, Verse 011"}
{"quote": "rāmeṇeṅgudipiṇyākaṃ pitur dattaṃ samīkṣya me kathaṃ duḥkhena hṛdayaṃ na sphoṭati sahasradhā", "category": "Epic, Ramayana", "book": "Ramayana", "position": "Kanda 2, Sarga 096, Verse 012"}
{"quote": "evam ārtāṃ sapatnyas tā jagmur āśvāsya tāṃ tadā dadṛśuś cāśrame rāmaṃ svargāc cyutam ivāmaram", "category": "Epic, Ramayana", "book": "Ramayana", "position": "Kanda 2, Sarga 096, Verse 013"}
{"quote": "sarvabhogaiḥ parityaktaṃ rāma saṃprekṣya mātaraḥ ārtā mumucur aśrūṇi sasvaraṃ śokakarśitāḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 014"}
{"quote": "tāsāṃ rāmaḥ samutthāya jagrāha caraṇāñ śubhān mātṝṇāṃ manujavyāghraḥ sarvāsāṃ satyasaṃgaraḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 015"}
{"quote": "tāḥ pāṇibhiḥ sukhasparśair mṛdvaṅgulitalaiḥ śubhaiḥ pramamārjū rajaḥ pṛṣṭhād rāmasyāyatalocanāḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 016"}
{"quote": "saumitrir api tāḥ sarvā mātṝḥ saṃprekṣya duḥkhitaḥ abhyavādayatāsaktaṃ śanai rāmād anantaram", "category": "Epic, Ramayana", "book": "Ramayana", "position": "Kanda 2, Sarga 096, Verse 017"}
{"quote": "yathā rāme tathā tasmin sarvā vavṛtire striyaḥ vṛttiṃ daśarathāj jāte lakṣmaṇe śubhalakṣaṇe", "category": "Epic, Ramayana", "book": "Ramayana", "position": "Kanda 2, Sarga 096, Verse 018"}
{"quote": "sītāpi caraṇāṃs tāsām upasaṃgṛhya duḥkhitā śvaśrūṇām aśrupūrṇākṣī sā babhūvāgrataḥ sthitā", "category": "Epic, Ramayana", "book": "Ramayana", "position": "Kanda 2, Sarga 096, Verse 019"}
{"quote": "tāṃ pariṣvajya duḥkhārtāṃ mātā duhitaraṃ yathā vanavāsakṛśāṃ dīnāṃ kausalyā vākyam abravīt", "category": "Epic, Ramayana", "book": "Ramayana", "position": "Kanda 2, Sarga 096, Verse 020"}
{"quote": "videharājasya sutā snuṣā daśarathasya ca rāmapatnī kathaṃ duḥkhaṃ saṃprāptā nirjane vane", "category": "Epic, Ramayana", "book": "Ramayana", "position": "Kanda 2, Sarga 096, Verse 021"}
{"quote": "padmam ātapasaṃtaptaṃ parikliṣṭam ivotpalam kāñcanaṃ rajasā dhvastaṃ kliṣṭaṃ candram ivāmbudaiḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 022"}
{"quote": "mukhaṃ te prekṣya māṃ śoko dahaty agnir ivāśrayam bhṛśaṃ manasi vaidehi vyasanāraṇisaṃbhavaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 023"}
{"quote": "bruvantyām evam ārtāyāṃ jananyāṃ bharatāgrajaḥ pādāv āsādya jagrāha vasiṣṭhasya sa rāghavaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 024"}
{"quote": "purohitasyāgnisamasya tasya vai bṛhaspater indra ivāmarādhipaḥ pragṛhya pādau susamṛddhatejasaḥ sahaiva tenopaviveśa rāghavaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 025"}
{"quote": "tato jaghanyaṃ sahitaiḥ sa mantribhiḥ purapradhānaiś ca sahaiva sainikaiḥ janena dharmajñatamena dharmavān upopaviṣṭo bharatas tadāgrajam", "category": "Epic, Ramayana", "book": "Ramayana", "position": "Kanda 2, Sarga 096, Verse 026"}
{"quote": "upopaviṣṭas tu tadā sa vīryavāṃs tapasviveṣeṇa samīkṣya rāghavam śriyā jvalantaṃ bharataḥ kṛtāñjalir yathā mahendraḥ prayataḥ prajāpatim", "category": "Epic, Ramayana", "book": "Ramayana", "position": "Kanda 2, Sarga 096, Verse 027"}
{"quote": "kim eṣa vākyaṃ bharato 'dya rāghavaṃ praṇamya satkṛtya ca sādhu vakṣyati itīva tasyāryajanasya tattvato babhūva kautūhalam uttamaṃ tadā", "category": "Epic, Ramayana", "book": "Ramayana", "position": "Kanda 2, Sarga 096, Verse 028"}
{"quote": "sa rāghavaḥ satyadhṛtiś ca lakṣmaṇo mahānubhāvo bharataś ca dhārmikaḥ vṛtāḥ suhṛdbhiś ca virejur adhvare yathā sadasyaiḥ sahitās trayo 'gnayaḥ", "category": "Epic, Ramayana", "book": "Ramayana", "position": "Kanda 2, Sarga 096, Verse 029"}
{"quote": "taṃ tu rāmaḥ samāśvāsya bhrātaraṃ guruvatsalam lakṣmaṇena saha bhrātrā praṣṭuṃ samupacakrame", "category": "Epic, Ramayana", "book": "Ramayana", "position": "Kanda 2, Sarga 097, Verse 001"}
{"quote": "kim etad iccheyam ahaṃ śrotuṃ pravyāhṛtaṃ tvayā yasmāt tvam āgato deśam imaṃ cīrajaṭājinī", "category": "Epic, Ramayana", "book": "Ramayana", "position": "Kanda 2, Sarga 097, Verse 002"}
{"quote": "yannimittam imaṃ deśaṃ kṛṣṇājinajaṭādharaḥ hitvā rājyaṃ praviṣṭas tvaṃ tat sarvaṃ vaktum arhasi", "category": "Epic, Ramayana", "book": "Ramayana", "position": "Kanda 2, Sarga 097, Verse 003"}
{"quote": "ity uktaḥ kekayīputraḥ kākutsthena mahātmanā pragṛhya balavad bhūyaḥ prāñjalir vākyam abravīt", "category": "Epic, Ramayana", "book": "Ramayana", "position": "Kanda 2, Sarga 097, Verse 004"}
{"quote": "āryaṃ tātaḥ parityajya kṛtvā karma suduṣkaram gataḥ svargaṃ mahābāhuḥ putraśokābhipīḍitaḥ", "category": "Epic, Ramayana", "book": "Ramayana", "position": "Kanda 2, Sarga 097, Verse 005"}
{"quote": "striyā niyuktaḥ kaikeyyā mama mātrā paraṃtapa cakāra sumahat pāpam idam ātmayaśoharam", "category": "Epic, Ramayana", "book": "Ramayana", "position": "Kanda 2, Sarga 097, Verse 006"}
{"quote": "sā rājyaphalam aprāpya vidhavā śokakarśitā patiṣyati mahāghore niraye jananī mama", "category": "Epic, Ramayana", "book": "Ramayana", "position": "Kanda 2, Sarga 097, Verse 007"}
{"quote": "tasya me dāsabhūtasya prasādaṃ kartum arhasi abhiṣiñcasva cādyaiva rājyena maghavān iva", "category": "Epic, Ramayana", "book": "Ramayana", "position": "Kanda 2, Sarga 097, Verse 008"}
{"quote": "imāḥ prakṛtayaḥ sarvā vidhavā māturaś ca yāḥ tvat sakāśam anuprāptāḥ prasādaṃ kartum arhasi", "category": "Epic, Ramayana", "book": "Ramayana", "position": "Kanda 2, Sarga 097, Verse 009"}
{"quote": "tadānupūrvyā yuktaṃ ca yuktaṃ cātmani mānada rājyaṃ prāpnuhi dharmeṇa sakāmān suhṛdaḥ kuru", "category": "Epic, Ramayana", "book": "Ramayana", "position": "Kanda 2, Sarga 097, Verse 010"}
{"quote": "bhavatv avidhavā bhūmiḥ samagrā patinā tvayā śaśinā vimaleneva śāradī rajanī yathā", "category": "Epic, Ramayana", "book": "Ramayana", "position": "Kanda 2, Sarga 097, Verse 011"}
{"quote": "ebhiś ca sacivaiḥ sārdhaṃ śirasā yācito mayā bhrātuḥ śiṣyasya dāsasya prasādaṃ kartum arhasi", "category": "Epic, Ramayana", "book": "Ramayana", "position": "Kanda 2, Sarga 097, Verse 012"}
{"quote": "tad idaṃ śāśvataṃ pitryaṃ sarvaṃ sacivamaṇḍalam pūjitaṃ puruṣavyāghra nātikramitum utsahe", "category": "Epic, Ramayana", "book": "Ramayana", "position": "Kanda 2, Sarga 097, Verse 013"}
{"quote": "evam uktvā mahābāhuḥ sabāṣpaḥ kekayīsutaḥ rāmasya śirasā pādau jagrāha bharataḥ punaḥ", "category": "Epic, Ramayana", "book": "Ramayana", "position": "Kanda 2, Sarga 097, Verse 014"}
{"quote": "taṃ mattam iva mātaṅgaṃ niḥśvasantaṃ punaḥ punaḥ bhrātaraṃ bharataṃ rāmaḥ pariṣvajyedam abravīt", "category": "Epic, Ramayana", "book": "Ramayana", "position": "Kanda 2, Sarga 097, Verse 015"}
{"quote": "kulīnaḥ sattvasaṃpannas tejasvī caritavrataḥ rājyahetoḥ kathaṃ pāpam ācaret tvadvidho janaḥ", "category": "Epic, Ramayana", "book": "Ramayana", "position": "Kanda 2, Sarga 097, Verse 016"}
{"quote": "na doṣaṃ tvayi paśyāmi sūkṣmam apy ari sūdana na cāpi jananīṃ bālyāt tvaṃ vigarhitum arhasi", "category": "Epic, Ramayana", "book": "Ramayana", "position": "Kanda 2, Sarga 097, Verse 017"}
{"quote": "yāvat pitari dharmajña gauravaṃ lokasatkṛte tāvad dharmabhṛtāṃ śreṣṭha jananyām api gauravam", "category": "Epic, Ramayana", "book": "Ramayana", "position": "Kanda 2, Sarga 097, Verse 018"}
{"quote": "etābhyāṃ dharmaśīlābhyāṃ vanaṃ gaccheti rāghava mātā pitṛbhyām ukto 'haṃ katham anyat samācare", "category": "Epic, Ramayana", "book": "Ramayana", "position": "Kanda 2, Sarga 097, Verse 019"}
{"quote": "tvayā rājyam ayodhyāyāṃ prāptavyaṃ lokasatkṛtam vastavyaṃ daṇḍakāraṇye mayā valkalavāsasā", "category": "Epic, Ramayana", "book": "Ramayana", "position": "Kanda 2, Sarga 097, Verse 020"}
{"quote": "evaṃ kṛtvā mahārājo vibhāgaṃ lokasaṃnidhau vyādiśya ca mahātejā divaṃ daśaratho gataḥ", "category": "Epic, Ramayana", "book": "Ramayana", "position": "Kanda 2, Sarga 097, Verse 021"}
{"quote": "sa ca pramāṇaṃ dharmātmā rājā lokagurus tava pitrā dattaṃ yathābhāgam upabhoktuṃ tvam arhasi", "category": "Epic, Ramayana", "book": "Ramayana", "position": "Kanda 2, Sarga 097, Verse 022"}
{"quote": "caturdaśa samāḥ saumya daṇḍakāraṇyam āśritaḥ upabhokṣye tv ahaṃ dattaṃ bhāgaṃ pitrā mahātmanā", "category": "Epic, Ramayana", "book": "Ramayana", "position": "Kanda 2, Sarga 097, Verse 023"}
{"quote": "yad abravīn māṃ naralokasatkṛtaḥ pitā mahātmā vibudhādhipopamaḥ tad eva manye paramātmano hitaṃ na sarvalokeśvarabhāvam avyayam", "category": "Epic, Ramayana", "book": "Ramayana", "position": "Kanda 2, Sarga 097, Verse 024"}
{"quote": "tataḥ puruṣasiṃhānāṃ vṛtānāṃ taiḥ suhṛdgaṇaiḥ śocatām eva rajanī duḥkhena vyatyavartata", "category": "Epic, Ramayana", "book": "Ramayana", "position": "Kanda 2, Sarga 098, Verse 001"}
{"quote": "rajanyāṃ suprabhātāyāṃ bhrātaras te suhṛdvṛtāḥ mandākinyāṃ hutaṃ japyaṃ kṛtvā rāmam upāgaman", "category": "Epic, Ramayana", "book": "Ramayana", "position": "Kanda 2, Sarga 098, Verse 002"}
{"quote": "tūṣṇīṃ te samupāsīnā na kaś cit kiṃ cid abravīt bharatas tu suhṛnmadhye rāmavacanam abravīt", "category": "Epic, Ramayana", "book": "Ramayana", "position": "Kanda 2, Sarga 098, Verse 003"}
{"quote": "sāntvitā māmikā mātā dattaṃ rājyam idaṃ mama tad dadāmi tavaivāhaṃ bhuṅkṣva rājyam akaṇṭakam", "category": "Epic, Ramayana", "book": "Ramayana", "position": "Kanda 2, Sarga 098, Verse 004"}
{"quote": "mahatevāmbuvegena bhinnaḥ setur jalāgame durāvāraṃ tvadanyena rājyakhaṇḍam idaṃ mahat", "category": "Epic, Ramayana", "book": "Ramayana", "position": "Kanda 2, Sarga 098, Verse 005"}
{"quote": "gatiṃ khara ivāśvasya tārkṣyasyeva patatriṇaḥ anugantuṃ na śaktir me gatiṃ tava mahīpate", "category": "Epic, Ramayana", "book": "Ramayana", "position": "Kanda 2, Sarga 098, Verse 006"}
{"quote": "sujīvaṃ nityaśas tasya yaḥ parair upajīvyate rāma tena tu durjīvaṃ yaḥ parān upajīvati", "category": "Epic, Ramayana", "book": "Ramayana", "position": "Kanda 2, Sarga 098, Verse 007"}
{"quote": "yathā tu ropito vṛkṣaḥ puruṣeṇa vivardhitaḥ hrasvakena durāroho rūḍhaskandho mahādrumaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 008"}
{"quote": "sa yadā puṣpito bhūtvā phalāni na vidarśayet sa tāṃ nānubhavet prītiṃ yasya hetoḥ prabhāvitaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 009"}
{"quote": "eṣopamā mahābāho tvam arthaṃ vettum arhasi yadi tvam asmān ṛṣabho bhartā bhṛtyān na śādhi hi", "category": "Epic, Ramayana", "book": "Ramayana", "position": "Kanda 2, Sarga 098, Verse 010"}
{"quote": "śreṇayas tvāṃ mahārāja paśyantv agryāś ca sarvaśaḥ pratapantam ivādityaṃ rājye sthitam ariṃdamam", "category": "Epic, Ramayana", "book": "Ramayana", "position": "Kanda 2, Sarga 098, Verse 011"}
{"quote": "tavānuyāne kākutṣṭha mattā nardantu kuñjarāḥ antaḥpura gatā nāryo nandantu susamāhitāḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 012"}
{"quote": "tasya sādhv ity amanyanta nāgarā vividhā janāḥ bharatasya vacaḥ śrutvā rāmaṃ pratyanuyācataḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 013"}
{"quote": "tam evaṃ duḥkhitaṃ prekṣya vilapantaṃ yaśasvinam rāmaḥ kṛtātmā bharataṃ samāśvāsayad ātmavān", "category": "Epic, Ramayana", "book": "Ramayana", "position": "Kanda 2, Sarga 098, Verse 014"}
{"quote": "nātmanaḥ kāmakāro 'sti puruṣo 'yam anīśvaraḥ itaś cetarataś cainaṃ kṛtāntaḥ parikarṣati", "category": "Epic, Ramayana", "book": "Ramayana", "position": "Kanda 2, Sarga 098, Verse 015"}
{"quote": "sarve kṣayāntā nicayāḥ patanāntāḥ samucchrayāḥ saṃyogā viprayogāntā maraṇāntaṃ ca jīvitam", "category": "Epic, Ramayana", "book": "Ramayana", "position": "Kanda 2, Sarga 098, Verse 016"}
{"quote": "yathā phalānaṃ pakvānāṃ nānyatra patanād bhayam evaṃ narasya jātasya nānyatra maraṇād bhayam", "category": "Epic, Ramayana", "book": "Ramayana", "position": "Kanda 2, Sarga 098, Verse 017"}
{"quote": "yathāgāraṃ dṛḍhasthūṇaṃ jīrṇaṃ bhūtvāvasīdati tathāvasīdanti narā jarāmṛtyuvaśaṃ gatāḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 018"}
{"quote": "ahorātrāṇi gacchanti sarveṣāṃ prāṇinām iha āyūṃṣi kṣapayanty āśu grīṣme jalam ivāṃśavaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 019"}
{"quote": "ātmānam anuśoca tvaṃ kim anyam anuśocasi āyus te hīyate yasya sthitasya ca gatasya ca", "category": "Epic, Ramayana", "book": "Ramayana", "position": "Kanda 2, Sarga 098, Verse 020"}
{"quote": "sahaiva mṛtyur vrajati saha mṛtyur niṣīdati gatvā sudīrgham adhvānaṃ saha mṛtyur nivartate", "category": "Epic, Ramayana", "book": "Ramayana", "position": "Kanda 2, Sarga 098, Verse 021"}
{"quote": "gātreṣu valayaḥ prāptāḥ śvetāś caiva śiroruhāḥ jarayā puruṣo jīrṇaḥ kiṃ hi kṛtvā prabhāvayet", "category": "Epic, Ramayana", "book": "Ramayana", "position": "Kanda 2, Sarga 098, Verse 022"}
{"quote": "nandanty udita āditye nandanty astam ite ravau ātmano nāvabudhyante manuṣyā jīvitakṣayam", "category": "Epic, Ramayana", "book": "Ramayana", "position": "Kanda 2, Sarga 098, Verse 023"}
{"quote": "hṛṣyanty ṛtumukhaṃ dṛṣṭvā navaṃ navam ihāgatam ṛtūnāṃ parivartena prāṇināṃ prāṇasaṃkṣayaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 024"}
{"quote": "yathā kāṣṭhaṃ ca kāṣṭhaṃ ca sameyātāṃ mahārṇave sametya ca vyapeyātāṃ kālam āsādya kaṃ cana", "category": "Epic, Ramayana", "book": "Ramayana", "position": "Kanda 2, Sarga 098, Verse 025"}
{"quote": "evaṃ bhāryāś ca putrāś ca jñātayaś ca vasūni ca sametya vyavadhāvanti dhruvo hy eṣāṃ vinābhavaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 026"}
{"quote": "nātra kaś cid yathā bhāvaṃ prāṇī samabhivartate tena tasmin na sāmarthyaṃ pretasyāsty anuśocataḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 027"}
{"quote": "yathā hi sārthaṃ gacchantaṃ brūyāt kaś cit pathi sthitaḥ aham apy āgamiṣyāmi pṛṣṭhato bhavatām iti", "category": "Epic, Ramayana", "book": "Ramayana", "position": "Kanda 2, Sarga 098, Verse 028"}
{"quote": "evaṃ pūrvair gato mārgaḥ pitṛpaitāmaho dhruvaḥ tam āpannaḥ kathaṃ śoced yasya nāsti vyatikramaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 029"}
{"quote": "vayasaḥ patamānasya srotaso vānivartinaḥ ātmā sukhe niyoktavyaḥ sukhabhājaḥ prajāḥ smṛtāḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 030"}
{"quote": "dharmātmā sa śubhaiḥ kṛtsnaiḥ kratubhiś cāptadakṣiṇaiḥ dhūtapāpo gataḥ svargaṃ pitā naḥ pṛthivīpatiḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 031"}
{"quote": "bhṛtyānāṃ bharaṇāt samyak prajānāṃ paripālanāt arthādānāc ca dhārmeṇa pitā nas tridivaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 032"}
{"quote": "iṣṭvā bahuvidhair yajñair bhogāṃś cāvāpya puṣkalān uttamaṃ cāyur āsādya svar gataḥ pṛthivīpatiḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 033"}
{"quote": "sa jīrṇaṃ mānuṣaṃ dehaṃ parityajya pitā hi naḥ daivīm ṛddhim anuprāpto brahmalokavihāriṇīm", "category": "Epic, Ramayana", "book": "Ramayana", "position": "Kanda 2, Sarga 098, Verse 034"}
{"quote": "taṃ tu naivaṃ vidhaḥ kaś cit prājñaḥ śocitum arhati tvadvidho yadvidhaś cāpi śrutavān buddhimattaraḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 035"}
{"quote": "ete bahuvidhāḥ śokā vilāpa rudite tathā varjanīyā hi dhīreṇa sarvāvasthāsu dhīmatā", "category": "Epic, Ramayana", "book": "Ramayana", "position": "Kanda 2, Sarga 098, Verse 036"}
{"quote": "sa svastho bhava mā śoco yātvā cāvasa tāṃ purīm tathā pitrā niyukto 'si vaśinā vadatāmv vara", "category": "Epic, Ramayana", "book": "Ramayana", "position": "Kanda 2, Sarga 098, Verse 037"}
{"quote": "yatrāham api tenaiva niyuktaḥ puṇyakarmaṇā tatraivāhaṃ kariṣyāmi pitur āryasya śāsanam", "category": "Epic, Ramayana", "book": "Ramayana", "position": "Kanda 2, Sarga 098, Verse 038"}
{"quote": "na mayā śāsanaṃ tasya tyaktuṃ nyāyyam ariṃdama tat tvayāpi sadā mānyaṃ sa vai bandhuḥ sa naḥ pitā", "category": "Epic, Ramayana", "book": "Ramayana", "position": "Kanda 2, Sarga 098, Verse 039"}
{"quote": "evam uktvā tu virate rāme vacanam arthavat uvāca bharataś citraṃ dhārmiko dhārmikaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 040"}
{"quote": "ko hi syād īdṛśo loke yādṛśas tvam ariṃdama na tvāṃ pravyathayed duḥkhaṃ prītir vā na praharṣayet", "category": "Epic, Ramayana", "book": "Ramayana", "position": "Kanda 2, Sarga 098, Verse 041"}
{"quote": "saṃmataś cāsi vṛddhānāṃ tāṃś ca pṛcchasi saṃśayān yathā mṛtas tathā jīvan yathāsati tathā sati", "category": "Epic, Ramayana", "book": "Ramayana", "position": "Kanda 2, Sarga 098, Verse 042"}
{"quote": "yasyaiṣa buddhilābhaḥ syāt paritapyeta kena saḥ sa evaṃ vyasanaṃ prāpya na viṣīditum arhati", "category": "Epic, Ramayana", "book": "Ramayana", "position": "Kanda 2, Sarga 098, Verse 043"}
{"quote": "amaropamasattvas tvaṃ mahātmā satyasaṃgaraḥ sarvajñaḥ sarvadarśī ca buddhimāṃś cāsi rāghava", "category": "Epic, Ramayana", "book": "Ramayana", "position": "Kanda 2, Sarga 098, Verse 044"}
{"quote": "na tvām evaṃ guṇair yuktaṃ prabhavābhavakovidam aviṣahyatamaṃ duḥkham āsādayitum arhati", "category": "Epic, Ramayana", "book": "Ramayana", "position": "Kanda 2, Sarga 098, Verse 045"}
{"quote": "proṣite mayi yat pāpaṃ mātrā matkāraṇāt kṛtam kṣudrayā tad aniṣṭaṃ me prasīdatu bhavān mama", "category": "Epic, Ramayana", "book": "Ramayana", "position": "Kanda 2, Sarga 098, Verse 046"}
{"quote": "dharmabandhena baddho 'smi tenemāṃ neha mātaram hanmi tīvreṇa daṇḍena daṇḍārhāṃ pāpakāriṇīm", "category": "Epic, Ramayana", "book": "Ramayana", "position": "Kanda 2, Sarga 098, Verse 047"}
{"quote": "kathaṃ daśarathāj jātaḥ śuddhābhijanakarmaṇaḥ jānan dharmam adharmiṣṭhaṃ kuryāṃ karma jugupsitam", "category": "Epic, Ramayana", "book": "Ramayana", "position": "Kanda 2, Sarga 098, Verse 048"}
{"quote": "guruḥ kriyāvān vṛddhaś ca rājā pretaḥ piteti ca tātaṃ na parigarheyaṃ daivataṃ ceti saṃsadi", "category": "Epic, Ramayana", "book": "Ramayana", "position": "Kanda 2, Sarga 098, Verse 049"}
{"quote": "ko hi dharmārthayor hīnam īdṛśaṃ karma kilbiṣam striyāḥ priyacikīrṣuḥ san kuryād dharmajña dharmavit", "category": "Epic, Ramayana", "book": "Ramayana", "position": "Kanda 2, Sarga 098, Verse 050"}
{"quote": "antakāle hi bhūtāni muhyantīti purāśrutiḥ rājñaivaṃ kurvatā loke pratyakṣā sā śrutiḥ kṛtā", "category": "Epic, Ramayana", "book": "Ramayana", "position": "Kanda 2, Sarga 098, Verse 051"}
{"quote": "sādhv artham abhisaṃdhāya krodhān mohāc ca sāhasāt tātasya yad atikrāntaṃ pratyāharatu tad bhavān", "category": "Epic, Ramayana", "book": "Ramayana", "position": "Kanda 2, Sarga 098, Verse 052"}
{"quote": "pitur hi samatikrāntaṃ putro yaḥ sādhu manyate tad apatyaṃ mataṃ loke viparītam ato 'nyathā", "category": "Epic, Ramayana", "book": "Ramayana", "position": "Kanda 2, Sarga 098, Verse 053"}
{"quote": "tad apatyaṃ bhavān astu mā bhavān duṣkṛtaṃ pituḥ abhipat tat kṛtaṃ karma loke dhīravigarhitam", "category": "Epic, Ramayana", "book": "Ramayana", "position": "Kanda 2, Sarga 098, Verse 054"}
{"quote": "kaikeyīṃ māṃ ca tātaṃ ca suhṛdo bāndhavāṃś ca naḥ paurajānapadān sarvāṃs trātu sarvam idaṃ bhavān", "category": "Epic, Ramayana", "book": "Ramayana", "position": "Kanda 2, Sarga 098, Verse 055"}
{"quote": "kva cāraṇyaṃ kva ca kṣātraṃ kva jaṭāḥ kva ca pālanam īdṛśaṃ vyāhataṃ karma na bhavān kartum arhati", "category": "Epic, Ramayana", "book": "Ramayana", "position": "Kanda 2, Sarga 098, Verse 056"}
{"quote": "atha kleśajam eva tvaṃ dharmaṃ caritum icchasi dharmeṇa caturo varṇān pālayan kleśam āpnuhi", "category": "Epic, Ramayana", "book": "Ramayana", "position": "Kanda 2, Sarga 098, Verse 057"}
{"quote": "caturṇām āśramāṇāṃ hi gārhasthyaṃ śreṣṭham āśramam āhur dharmajña dharmajñās taṃ kathaṃ tyaktum arhasi", "category": "Epic, Ramayana", "book": "Ramayana", "position": "Kanda 2, Sarga 098, Verse 058"}
{"quote": "śrutena bālaḥ sthānena janmanā bhavato hy aham sa kathaṃ pālayiṣyāmi bhūmiṃ bhavati tiṣṭhati", "category": "Epic, Ramayana", "book": "Ramayana", "position": "Kanda 2, Sarga 098, Verse 059"}
{"quote": "hīnabuddhiguṇo bālo hīnaḥ sthānena cāpy aham bhavatā ca vinā bhūto na vartayitum utsahe", "category": "Epic, Ramayana", "book": "Ramayana", "position": "Kanda 2, Sarga 098, Verse 060"}
{"quote": "idaṃ nikhilam avyagraṃ pitryaṃ rājyam akaṇṭakam anuśādhi svadharmeṇa dharmajña saha bāndhavaiḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 061"}
{"quote": "ihaiva tvābhiṣiñcantu dharmajña saha bāndhavaiḥ ṛtvijaḥ savasiṣṭhāś ca mantravan mantrakovidāḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 062"}
{"quote": "abhiṣiktas tvam asmābhir ayodhyāṃ pālane vraja vijitya tarasā lokān marudbhir iva vāsavaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 063"}
{"quote": "ṛṇāni trīṇy apākurvan durhṛdaḥ sādhu nirdahan suhṛdas tarpayan kāmais tvam evātrānuśādhi mām", "category": "Epic, Ramayana", "book": "Ramayana", "position": "Kanda 2, Sarga 098, Verse 064"}
{"quote": "adyārya muditāḥ santu suhṛdas te 'bhiṣecane adya bhītāḥ pālayantāṃ durhṛdas te diśo daśa", "category": "Epic, Ramayana", "book": "Ramayana", "position": "Kanda 2, Sarga 098, Verse 065"}
{"quote": "ākrośaṃ mama mātuś ca pramṛjya puruṣarṣabha adya tatra bhavantaṃ ca pitaraṃ rakṣa kilbiṣāt", "category": "Epic, Ramayana", "book": "Ramayana", "position": "Kanda 2, Sarga 098, Verse 066"}
{"quote": "śirasā tvābhiyāce 'haṃ kuruṣva karuṇāṃ mayi bāndhaveṣu ca sarveṣu bhūteṣv iva maheśvaraḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 067"}
{"quote": "atha vā pṛṣṭhataḥ kṛtvā vanam eva bhavān itaḥ gamiṣyati gamiṣyāmi bhavatā sārdham apy aham", "category": "Epic, Ramayana", "book": "Ramayana", "position": "Kanda 2, Sarga 098, Verse 068"}
{"quote": "tathāpi rāmo bharatena tāmyata prasādyamānaḥ śirasā mahīpatiḥ na caiva cakre gamanāya sattvavān matiṃ pitus tadvacane pratiṣṭhitaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 069"}
{"quote": "tad adbhutaṃ sthairyam avekṣya rāghave samaṃ jano harṣam avāpa duḥkhitaḥ na yāty ayodhyām iti duḥkhito 'bhavat sthirapratijñatvam avekṣya harṣitaḥ", "category": "Epic, Ramayana", "book": "Ramayana", "position": "Kanda 2, Sarga 098, Verse 070"}
{"quote": "tam ṛtvijo naigamayūthavallabhās tathā visaṃjñāśrukalāś ca mātaraḥ tathā bruvāṇaṃ bharataṃ pratuṣṭuvuḥ praṇamya rāmaṃ ca yayācire saha", "category": "Epic, Ramayana", "book": "Ramayana", "position": "Kanda 2, Sarga 098, Verse 071"}
{"quote": "punar evaṃ bruvāṇaṃ tu bharataṃ lakṣmaṇāgrajaḥ pratyuvaca tataḥ śrīmāñ jñātimadhye 'tisatkṛtaḥ", "category": "Epic, Ramayana", "book": "Ramayana", "position": "Kanda 2, Sarga 099, Verse 001"}
{"quote": "upapannam idaṃ vākyaṃ yat tvam evam abhāṣathāḥ jātaḥ putro daśarathāt kaikeyyāṃ rājasattamāt", "category": "Epic, Ramayana", "book": "Ramayana", "position": "Kanda 2, Sarga 099, Verse 002"}
{"quote": "purā bhrātaḥ pitā naḥ sa mātaraṃ te samudvahan mātāmahe samāśrauṣīd rājyaśulkam anuttamam", "category": "Epic, Ramayana", "book": "Ramayana", "position": "Kanda 2, Sarga 099, Verse 003"}
{"quote": "devāsure ca saṃgrāme jananyai tava pārthivaḥ saṃprahṛṣṭo dadau rājā varam ārādhitaḥ prabhuḥ", "category": "Epic, Ramayana", "book": "Ramayana", "position": "Kanda 2, Sarga 099, Verse 004"}
{"quote": "tataḥ sā saṃpratiśrāvya tava mātā yaśasvinī ayācata naraśreṣṭhaṃ dvau varau varavarṇinī", "category": "Epic, Ramayana", "book": "Ramayana", "position": "Kanda 2, Sarga 099, Verse 005"}
{"quote": "tava rājyaṃ naravyāghra mama pravrājanaṃ tathā tac ca rājā tathā tasyai niyuktaḥ pradadau varam", "category": "Epic, Ramayana", "book": "Ramayana", "position": "Kanda 2, Sarga 099, Verse 006"}
{"quote": "tena pitrāham apy atra niyuktaḥ puruṣarṣabha caturdaśa vane vāsaṃ varṣāṇi varadānikam", "category": "Epic, Ramayana", "book": "Ramayana", "position": "Kanda 2, Sarga 099, Verse 007"}
{"quote": "so 'haṃ vanam idaṃ prāpto nirjanaṃ lakṣmaṇānvitaḥ śītayā cāpratidvandvaḥ satyavāde sthitaḥ pituḥ", "category": "Epic, Ramayana", "book": "Ramayana", "position": "Kanda 2, Sarga 099, Verse 008"}
{"quote": "bhavān api tathety eva pitaraṃ satyavādinam kartum arhati rājendraṃ kṣipram evābhiṣecanāt", "category": "Epic, Ramayana", "book": "Ramayana", "position": "Kanda 2, Sarga 099, Verse 009"}
{"quote": "ṛṇān mocaya rājānaṃ matkṛte bharata prabhum pitaraṃ trāhi dharmajña mātaraṃ cābhinandaya", "category": "Epic, Ramayana", "book": "Ramayana", "position": "Kanda 2, Sarga 099, Verse 010"}
{"quote": "śrūyate hi purā tāta śrutir gītā yaśasvinī gayena yajamānena gayeṣv eva pitṝn prati", "category": "Epic, Ramayana", "book": "Ramayana", "position": "Kanda 2, Sarga 099, Verse 011"}
{"quote": "puṃ nāmnā narakād yasmāt pitaraṃ trāyate sutaḥ tasmāt putra iti proktaḥ pitṝn yat pāti vā sutaḥ", "category": "Epic, Ramayana", "book": "Ramayana", "position": "Kanda 2, Sarga 099, Verse 012"}
{"quote": "eṣṭavyā bahavaḥ putrā guṇavanto bahuśrutāḥ teṣāṃ vai samavetānām api kaś cid gayāṃ vrajet", "category": "Epic, Ramayana", "book": "Ramayana", "position": "Kanda 2, Sarga 099, Verse 013"}
{"quote": "evaṃ rājarṣayaḥ sarve pratītā rājanandana tasmāt trāhi naraśreṣṭha pitaraṃ narakāt prabho", "category": "Epic, Ramayana", "book": "Ramayana", "position": "Kanda 2, Sarga 099, Verse 014"}
{"quote": "ayodhyāṃ gaccha bharata prakṛtīr anurañjaya śatrughna sahito vīra saha sarvair dvijātibhiḥ", "category": "Epic, Ramayana", "book": "Ramayana", "position": "Kanda 2, Sarga 099, Verse 015"}
{"quote": "pravekṣye daṇḍakāraṇyam aham apy avilambayan ābhyāṃ tu sahito rājan vaidehyā lakṣmaṇena ca", "category": "Epic, Ramayana", "book": "Ramayana", "position": "Kanda 2, Sarga 099, Verse 016"}
{"quote": "tvaṃ rājā bhava bharata svayaṃ narāṇāṃ vanyānām aham api rājarāṇ mṛgāṇām gaccha tvaṃ puravaram adya saṃprahṛṣṭaḥ saṃhṛṣṭas tv aham api daṇḍakān pravekṣye", "category": "Epic, Ramayana", "book": "Ramayana", "position": "Kanda 2, Sarga 099, Verse 017"}
{"quote": "chāyāṃ te dinakarabhāḥ prabādhamānaṃ varṣatraṃ bharata karotu mūrdhni śītām eteṣām aham api kānanadrumāṇāṃ chāyāṃ tām atiśayinīṃ sukhaṃ śrayiṣye", "category": "Epic, Ramayana", "book": "Ramayana", "position": "Kanda 2, Sarga 099, Verse 018"}
{"quote": "śatrughnaḥ kuśalamatis tu te sahāyaḥ saumitrir mama viditaḥ pradhānamitram catvāras tanayavarā vayaṃ narendraṃ satyasthaṃ bharata carāma mā viṣādam", "category": "Epic, Ramayana", "book": "Ramayana", "position": "Kanda 2, Sarga 099, Verse 019"}
{"quote": "āśvāsayantaṃ bharataṃ jābālir brāhmaṇottamaḥ uvāca rāmaṃ dharmajñaṃ dharmāpetam idaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 100, Verse 001"}
{"quote": "sādhu rāghava mā bhūt te buddhir evaṃ nirarthakā prākṛtasya narasyeva ārya buddhes tapasvinaḥ", "category": "Epic, Ramayana", "book": "Ramayana", "position": "Kanda 2, Sarga 100, Verse 002"}
{"quote": "kaḥ kasya puruṣo bandhuḥ kim āpyaṃ kasya kena cit yad eko jāyate jantur eka eva vinaśyati", "category": "Epic, Ramayana", "book": "Ramayana", "position": "Kanda 2, Sarga 100, Verse 003"}
{"quote": "tasmān mātā pitā ceti rāma sajjeta yo naraḥ unmatta iva sa jñeyo nāsti kā cid dhi kasya cit", "category": "Epic, Ramayana", "book": "Ramayana", "position": "Kanda 2, Sarga 100, Verse 004"}
{"quote": "yathā grāmāntaraṃ gacchan naraḥ kaś cit kva cid vaset utsṛjya ca tam āvāsaṃ pratiṣṭhetāpare 'hani", "category": "Epic, Ramayana", "book": "Ramayana", "position": "Kanda 2, Sarga 100, Verse 005"}
{"quote": "evam eva manuṣyāṇāṃ pitā mātā gṛhaṃ vasu āvāsamātraṃ kākutstha sajjante nātra sajjanāḥ", "category": "Epic, Ramayana", "book": "Ramayana", "position": "Kanda 2, Sarga 100, Verse 006"}
{"quote": "pitryaṃ rājyaṃ samutsṛjya sa nārhati narottama āsthātuṃ kāpathaṃ duḥkhaṃ viṣamaṃ bahukaṇṭakam", "category": "Epic, Ramayana", "book": "Ramayana", "position": "Kanda 2, Sarga 100, Verse 007"}
{"quote": "samṛddhāyām ayodhyāyām ātmānam abhiṣecaya ekaveṇīdharā hi tvāṃ nagarī saṃpratīkṣate", "category": "Epic, Ramayana", "book": "Ramayana", "position": "Kanda 2, Sarga 100, Verse 008"}
{"quote": "rājabhogān anubhavan mahārhān pārthivātmaja vihara tvam ayodhyāyāṃ yathā śakras triviṣṭape", "category": "Epic, Ramayana", "book": "Ramayana", "position": "Kanda 2, Sarga 100, Verse 009"}
{"quote": "na te kaś cid daśarataḥs tvaṃ ca tasya na kaś cana anyo rājā tvam anyaś ca tasmāt kuru yad ucyate", "category": "Epic, Ramayana", "book": "Ramayana", "position": "Kanda 2, Sarga 100, Verse 010"}
{"quote": "gataḥ sa nṛpatis tatra gantavyaṃ yatra tena vai pravṛttir eṣā martyānāṃ tvaṃ tu mithyā vihanyase", "category": "Epic, Ramayana", "book": "Ramayana", "position": "Kanda 2, Sarga 100, Verse 011"}
{"quote": "arthadharmaparā ye ye tāṃs tāñ śocāmi netarān te hi duḥkham iha prāpya vināśaṃ pretya bhejire", "category": "Epic, Ramayana", "book": "Ramayana", "position": "Kanda 2, Sarga 100, Verse 012"}
{"quote": "aṣṭakā pitṛdaivatyam ity ayaṃ prasṛto janaḥ annasyopadravaṃ paśya mṛto hi kim aśiṣyati", "category": "Epic, Ramayana", "book": "Ramayana", "position": "Kanda 2, Sarga 100, Verse 013"}
{"quote": "yadi bhuktam ihānyena deham anyasya gacchati dadyāt pravasataḥ śrāddhaṃ na tat pathy aśanaṃ bhavet", "category": "Epic, Ramayana", "book": "Ramayana", "position": "Kanda 2, Sarga 100, Verse 014"}
{"quote": "dānasaṃvananā hy ete granthā medhāvibhiḥ kṛtāḥ yajasva dehi dīkṣasva tapas tapyasva saṃtyaja", "category": "Epic, Ramayana", "book": "Ramayana", "position": "Kanda 2, Sarga 100, Verse 015"}
{"quote": "sa nāsti param ity eva kuru buddhiṃ mahāmate pratyakṣaṃ yat tad ātiṣṭha parokṣaṃ pṛṣṭhataḥ kuru", "category": "Epic, Ramayana", "book": "Ramayana", "position": "Kanda 2, Sarga 100, Verse 016"}
{"quote": "satāṃ buddhiṃ puraskṛtya sarvalokanidarśinīm rājyaṃ tvaṃ pratigṛhṇīṣva bharatena prasāditaḥ", "category": "Epic, Ramayana", "book": "Ramayana", "position": "Kanda 2, Sarga 100, Verse 017"}
{"quote": "jābāles tu vacaḥ śrutvā rāmaḥ satyātmanāṃ varaḥ uvāca parayā yuktyā svabuddhyā cāvipannayā", "category": "Epic, Ramayana", "book": "Ramayana", "position": "Kanda 2, Sarga 101, Verse 001"}
{"quote": "bhavān me priyakāmārthaṃ vacanaṃ yad ihoktavān akāryaṃ kāryasaṃkāśam apathyaṃ pathyasaṃmitam", "category": "Epic, Ramayana", "book": "Ramayana", "position": "Kanda 2, Sarga 101, Verse 002"}
{"quote": "nirmaryādas tu puruṣaḥ pāpācārasamanvitaḥ mānaṃ na labhate satsu bhinnacāritradarśanaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 003"}
{"quote": "kulīnam akulīnaṃ vā vīraṃ puruṣamāninam cāritram eva vyākhyāti śuciṃ vā yadi vāśucim", "category": "Epic, Ramayana", "book": "Ramayana", "position": "Kanda 2, Sarga 101, Verse 004"}
{"quote": "anāryas tv āryasaṃkāśaḥ śaucād dhīnas tathā śuciḥ lakṣaṇyavad alakṣaṇyo duḥśīlaḥ śīlavān iva", "category": "Epic, Ramayana", "book": "Ramayana", "position": "Kanda 2, Sarga 101, Verse 005"}
{"quote": "adharmaṃ dharmaveṣeṇa yadīmaṃ lokasaṃkaram abhipatsye śubhaṃ hitvā kriyāvidhivivarjitam", "category": "Epic, Ramayana", "book": "Ramayana", "position": "Kanda 2, Sarga 101, Verse 006"}
{"quote": "kaś cetayānaḥ puruṣaḥ kāryākāryavicakṣaṇaḥ bahu maṃsyati māṃ loke durvṛttaṃ lokadūṣaṇam", "category": "Epic, Ramayana", "book": "Ramayana", "position": "Kanda 2, Sarga 101, Verse 007"}
{"quote": "kasya yāsyāmy ahaṃ vṛttaṃ kena vā svargam āpnuyām anayā vartamāno 'haṃ vṛttyā hīnapratijñayā", "category": "Epic, Ramayana", "book": "Ramayana", "position": "Kanda 2, Sarga 101, Verse 008"}
{"quote": "kāmavṛttas tv ayaṃ lokaḥ kṛtsnaḥ samupavartate yadvṛttāḥ santi rājānas tadvṛttāḥ santi hi prajāḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 009"}
{"quote": "satyam evānṛśaṃsyaṃ ca rājavṛttaṃ sanātanam tasmāt satyātmakaṃ rājyaṃ satye lokaḥ pratiṣṭhitaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 010"}
{"quote": "ṛṣayaś caiva devāś ca satyam eva hi menire satyavādī hi loke 'smin paramaṃ gacchati kṣayam", "category": "Epic, Ramayana", "book": "Ramayana", "position": "Kanda 2, Sarga 101, Verse 011"}
{"quote": "udvijante yathā sarpān narād anṛtavādinaḥ dharmaḥ satyaṃ paro loke mūlaṃ svargasya cocyate", "category": "Epic, Ramayana", "book": "Ramayana", "position": "Kanda 2, Sarga 101, Verse 012"}
{"quote": "satyam eveśvaro loke satyaṃ padmā samāśritā satyamūlāni sarvāṇi satyān nāsti paraṃ padam", "category": "Epic, Ramayana", "book": "Ramayana", "position": "Kanda 2, Sarga 101, Verse 013"}
{"quote": "dattam iṣṭaṃ hutaṃ caiva taptāni ca tapāṃsi ca vedāḥ satyapratiṣṭhānās tasmāt satyaparo bhavet", "category": "Epic, Ramayana", "book": "Ramayana", "position": "Kanda 2, Sarga 101, Verse 014"}
{"quote": "ekaḥ pālayate lokam ekaḥ pālayate kulam majjaty eko hi niraya ekaḥ svarge mahīyate", "category": "Epic, Ramayana", "book": "Ramayana", "position": "Kanda 2, Sarga 101, Verse 015"}
{"quote": "so 'haṃ pitur nideśaṃ tu kimarthaṃ nānupālaye satyapratiśravaḥ satyaṃ satyena samayīkṛtaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 016"}
{"quote": "naiva lobhān na mohād vā na cājñānāt tamo'nvitaḥ setuṃ satyasya bhetsyāmi guroḥ satyapratiśravaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 017"}
{"quote": "asatyasaṃdhasya sataś calasyāsthiracetasaḥ naiva devā na pitaraḥ pratīcchantīti naḥ śrutam", "category": "Epic, Ramayana", "book": "Ramayana", "position": "Kanda 2, Sarga 101, Verse 018"}
{"quote": "pratyagātmam imaṃ dharmaṃ satyaṃ paśyāmy ahaṃ svayam bhāraḥ satpuruṣācīrṇas tad artham abhinandyate", "category": "Epic, Ramayana", "book": "Ramayana", "position": "Kanda 2, Sarga 101, Verse 019"}
{"quote": "kṣātraṃ dharmam ahaṃ tyakṣye hy adharmaṃ dharmasaṃhitam kṣudraur nṛśaṃsair lubdhaiś ca sevitaṃ pāpakarmabhiḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 020"}
{"quote": "kāyena kurute pāpaṃ manasā saṃpradhārya ca anṛtaṃ jihvayā cāha trividhaṃ karma pātakam", "category": "Epic, Ramayana", "book": "Ramayana", "position": "Kanda 2, Sarga 101, Verse 021"}
{"quote": "bhūmiḥ kīrtir yaśo lakṣmīḥ puruṣaṃ prārthayanti hi svargasthaṃ cānubadhnanti satyam eva bhajeta tat", "category": "Epic, Ramayana", "book": "Ramayana", "position": "Kanda 2, Sarga 101, Verse 022"}
{"quote": "śreṣṭhaṃ hy anāryam eva syād yad bhavān avadhārya mām āha yuktikarair vākyair idaṃ bhadraṃ kuruṣva ha", "category": "Epic, Ramayana", "book": "Ramayana", "position": "Kanda 2, Sarga 101, Verse 023"}
{"quote": "kathaṃ hy ahaṃ pratijñāya vanavāsam imaṃ guroḥ bharatasya kariṣyāmi vaco hitvā guror vacaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 024"}
{"quote": "sthirā mayā pratijñātā pratijñā gurusaṃnidhau prahṛṣṭamānasā devī kaikeyī cābhavat tadā", "category": "Epic, Ramayana", "book": "Ramayana", "position": "Kanda 2, Sarga 101, Verse 025"}
{"quote": "vanavāsaṃ vasann evaṃ śucir niyatabhojanaḥ mūlaiḥ puṣpaiḥ phalaiḥ puṇyaiḥ pitṝn devāṃś ca tarpayan", "category": "Epic, Ramayana", "book": "Ramayana", "position": "Kanda 2, Sarga 101, Verse 026"}
{"quote": "saṃtuṣṭapañcavargo 'haṃ lokayātrāṃ pravartaye akuhaḥ śraddadhānaḥ san kāryākāryavicakṣaṇaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 027"}
{"quote": "karmabhūmim imāṃ prāpya kartavyaṃ karma yac chubham agnir vāyuś ca somaś ca karmaṇāṃ phalabhāginaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 028"}
{"quote": "śataṃ kratūnām āhṛtya devarāṭ tridivaṃ gataḥ tapāṃsy ugrāṇi cāsthāya divaṃ yātā maharṣayaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 029"}
{"quote": "satyaṃ ca dharmaṃ ca parākramaṃ ca bhūtānukampāṃ priyavāditāṃ ca dvijātidevātithipūjanaṃ ca panthānam āhus tridivasya santaḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 030"}
{"quote": "dharme ratāḥ satpuruṣaiḥ sametās tejasvino dānaguṇapradhānāḥ ahiṃsakā vītamalāś ca loke bhavanti pūjyā munayaḥ pradhānāḥ", "category": "Epic, Ramayana", "book": "Ramayana", "position": "Kanda 2, Sarga 101, Verse 031"}
{"quote": "kruddham ājñāya rāmaṃ tu vasiṣṭhaḥ pratyuvāca ha jābālir api jānīte lokasyāsya gatāgatim nivartayitukāmas tu tvām etad vākyam abravīt", "category": "Epic, Ramayana", "book": "Ramayana", "position": "Kanda 2, Sarga 102, Verse 001"}
{"quote": "imāṃ lokasamutpattiṃ lokanātha nibodha me sarvaṃ salilam evāsīt pṛthivī yatra nirmitā tataḥ samabhavad brahmā svayambhūr daivataiḥ saha", "category": "Epic, Ramayana", "book": "Ramayana", "position": "Kanda 2, Sarga 102, Verse 002"}
{"quote": "sa varāhas tato bhūtvā projjahāra vasuṃdharām asṛjac ca jagat sarvaṃ saha putraiḥ kṛtātmabhiḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 003"}
{"quote": "ākāśaprabhavo brahmā śāśvato nitya avyayaḥ tasmān marīciḥ saṃjajñe marīceḥ kaśyapaḥ sutaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 004"}
{"quote": "vivasvān kaśyapāj jajñe manur vaivasvataḥ smṛtaḥ sa tu prajāpatiḥ pūrvam ikṣvākus tu manoḥ sutaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 005"}
{"quote": "yasyeyaṃ prathamaṃ dattā samṛddhā manunā mahī tam ikṣvākum ayodhyāyāṃ rājānaṃ viddhi pūrvakam", "category": "Epic, Ramayana", "book": "Ramayana", "position": "Kanda 2, Sarga 102, Verse 006"}
{"quote": "ikṣvākos tu sutaḥ śrīmān kukṣir eveti viśrutaḥ kukṣer athātmajo vīro vikukṣir udapadyata", "category": "Epic, Ramayana", "book": "Ramayana", "position": "Kanda 2, Sarga 102, Verse 007"}
{"quote": "vikukṣes tu mahātejā bāṇaḥ putraḥ pratāpavān bāṇasya tu mahābāhur anaraṇyo mahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 008"}
{"quote": "nānāvṛṣṭir babhūvāsmin na durbhikṣaṃ satāṃ vare anaraṇye mahārāje taskaro vāpi kaś cana", "category": "Epic, Ramayana", "book": "Ramayana", "position": "Kanda 2, Sarga 102, Verse 009"}
{"quote": "anaraṇyān mahābāhuḥ pṛthū rājā babhūva ha tasmāt pṛthor mahārājas triśaṅkur udapadyata sa satyavacanād vīraḥ saśarīro divaṃ gataḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 010"}
{"quote": "triśaṅkor abhavat sūnur dhundhumāro mahāyaśāḥ dhundhumārān mahātejā yuvanāśvo vyajāyata", "category": "Epic, Ramayana", "book": "Ramayana", "position": "Kanda 2, Sarga 102, Verse 011"}
{"quote": "yuvanāśva sutaḥ śrīmān māndhātā samapadyata māndhātus tu mahātejāḥ susaṃdhir udapadyata", "category": "Epic, Ramayana", "book": "Ramayana", "position": "Kanda 2, Sarga 102, Verse 012"}
{"quote": "susaṃdher api putrau dvau dhruvasaṃdhiḥ prasenajit yaśasvī dhruvasaṃdhes tu bharato ripusūdanaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 013"}
{"quote": "bharatāt tu mahābāhor asito nāma jāyata yasyaite pratirājāna udapadyanta śatravaḥ haihayās tālajaṅghāś ca śūrāś ca śaśabindavaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 014"}
{"quote": "tāṃs tu sarvān prativyūhya yuddhe rājā pravāsitaḥ sa ca śailavare ramye babhūvābhirato muniḥ dve cāsya bhārye garbhiṇyau babhūvatur iti śrutiḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 015"}
{"quote": "bhārgavaś cyavano nāma himavantam upāśritaḥ tam ṛṣiṃ samupāgamya kālindī tv abhyavādayat", "category": "Epic, Ramayana", "book": "Ramayana", "position": "Kanda 2, Sarga 102, Verse 016"}
{"quote": "sa tām abhyavadad vipro varepsuṃ putrajanmani tataḥ sā gṛham āgamya devī putraṃ vyajāyata", "category": "Epic, Ramayana", "book": "Ramayana", "position": "Kanda 2, Sarga 102, Verse 017"}
{"quote": "sapatnyā tu garas tasyai datto garbhajighāṃsayā gareṇa saha tenaiva jātaḥ sa sagaro 'bhavat", "category": "Epic, Ramayana", "book": "Ramayana", "position": "Kanda 2, Sarga 102, Verse 018"}
{"quote": "sa rājā sagaro nāma yaḥ samudram akhānayat iṣṭvā parvaṇi vegena trāsayantam imāḥ prajāḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 019"}
{"quote": "asamañjas tu putro 'bhūt sagarasyeti naḥ śrutam jīvann eva sa pitrā tu nirastaḥ pāpakarmakṛt", "category": "Epic, Ramayana", "book": "Ramayana", "position": "Kanda 2, Sarga 102, Verse 020"}
{"quote": "aṃśumān iti putro 'bhūd asamañjasya vīryavān dilīpo 'ṃśumataḥ putro dilīpasya bhagīrathaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 021"}
{"quote": "bhagīrathāt kakutsthas tu kākutsthā yena tu smṛtāḥ kakutsthasya tu putro 'bhūd raghur yena tu rāghavaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 022"}
{"quote": "raghos tu putras tejasvī pravṛddhaḥ puruṣādakaḥ kalmāṣapādaḥ saudāsa ity evaṃ prathito bhuvi", "category": "Epic, Ramayana", "book": "Ramayana", "position": "Kanda 2, Sarga 102, Verse 023"}
{"quote": "kalmāṣapādaputro 'bhūc chaṅkhaṇas tv iti viśrutaḥ yas tu tad vīryam āsādya sahaseno vyanīnaśat", "category": "Epic, Ramayana", "book": "Ramayana", "position": "Kanda 2, Sarga 102, Verse 024"}
{"quote": "śaṅkhaṇasya tu putro 'bhūc chūraḥ śrīmān sudarśanaḥ sudarśanasyāgnivarṇa agnivarṣasya śīghragaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 025"}
{"quote": "śīghragasya maruḥ putro maroḥ putraḥ praśuśrukaḥ praśuśrukasya putro 'bhūd ambarīṣo mahādyutiḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 026"}
{"quote": "ambarīṣasya putro 'bhūn nahuṣaḥ satyavikramaḥ nahuṣasya ca nābhāgaḥ putraḥ paramadhārmikaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 027"}
{"quote": "ajaś ca suvrataś caiva nābhāgasya sutāv ubhau ajasya caiva dharmātmā rājā daśarathaḥ sutaḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 028"}
{"quote": "tasya jyeṣṭho 'si dāyādo rāma ity abhiviśrutaḥ tad gṛhāṇa svakaṃ rājyam avekṣasva jagan nṛpa", "category": "Epic, Ramayana", "book": "Ramayana", "position": "Kanda 2, Sarga 102, Verse 029"}
{"quote": "ikṣvākūṇāṃ hi sarveṣāṃ rājā bhavati pūrvajaḥ pūrvaje nāvaraḥ putro jyeṣṭho rājye 'bhiṣicyate", "category": "Epic, Ramayana", "book": "Ramayana", "position": "Kanda 2, Sarga 102, Verse 030"}
{"quote": "sa rāghavāṇāṃ kuladharmam ātmanaḥ sanātanaṃ nādya vihātum arhasi prabhūtaratnām anuśādhi medinīṃ prabhūtarāṣṭrāṃ pitṛvan mahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 102, Verse 031"}
{"quote": "vasiṣṭhas tu tadā rāmam uktvā rājapurohitaḥ abravīd dharmasaṃyuktaṃ punar evāparaṃ vacaḥ", "category": "Epic, Ramayana", "book": "Ramayana", "position": "Kanda 2, Sarga 103, Verse 001"}
{"quote": "puruṣasyeha jātasya bhavanti guravas trayaḥ ācāryaś caiva kākutstha pitā mātā ca rāghava", "category": "Epic, Ramayana", "book": "Ramayana", "position": "Kanda 2, Sarga 103, Verse 002"}
{"quote": "pitā hy enaṃ janayati puruṣaṃ puruṣarṣabha prajñāṃ dadāti cācāryas tasmāt sa gurur ucyate", "category": "Epic, Ramayana", "book": "Ramayana", "position": "Kanda 2, Sarga 103, Verse 003"}
{"quote": "sa te 'haṃ pitur ācāryas tava caiva paraṃtapa mama tvaṃ vacanaṃ kurvan nātivarteḥ satāṃ gatim", "category": "Epic, Ramayana", "book": "Ramayana", "position": "Kanda 2, Sarga 103, Verse 004"}
{"quote": "imā hi te pariṣadaḥ śreṇayaś ca samāgatāḥ eṣu tāta caran dharmaṃ nātivarteḥ satāṃ gatim", "category": "Epic, Ramayana", "book": "Ramayana", "position": "Kanda 2, Sarga 103, Verse 005"}
{"quote": "vṛddhāyā dharmaśīlāyā mātur nārhasy avartitum asyās tu vacanaṃ kurvan nātivarteḥ satāṃ gatim", "category": "Epic, Ramayana", "book": "Ramayana", "position": "Kanda 2, Sarga 103, Verse 006"}
{"quote": "bharatasya vacaḥ kurvan yācamānasya rāghava ātmānaṃ nātivartes tvaṃ satyadharmaparākrama", "category": "Epic, Ramayana", "book": "Ramayana", "position": "Kanda 2, Sarga 103, Verse 007"}
{"quote": "evaṃ madhuram uktas tu guruṇā rāghavaḥ svayam pratyuvāca samāsīnaṃ vasiṣṭhaṃ puruṣarṣabhaḥ", "category": "Epic, Ramayana", "book": "Ramayana", "position": "Kanda 2, Sarga 103, Verse 008"}
{"quote": "yan mātāpitarau vṛttaṃ tanaye kurutaḥ sadā na supratikaraṃ tat tu mātrā pitrā ca yat kṛtam", "category": "Epic, Ramayana", "book": "Ramayana", "position": "Kanda 2, Sarga 103, Verse 009"}
{"quote": "yathāśakti pradānena snāpanāc chādanena ca nityaṃ ca priyavādena tathā saṃvardhanena ca", "category": "Epic, Ramayana", "book": "Ramayana", "position": "Kanda 2, Sarga 103, Verse 010"}
{"quote": "sa hi rājā janayitā pitā daśaratho mama ājñātaṃ yan mayā tasya na tan mithyā bhaviṣyati", "category": "Epic, Ramayana", "book": "Ramayana", "position": "Kanda 2, Sarga 103, Verse 011"}
{"quote": "evam uktas tu rāmeṇa bharataḥ pratyanantaram uvāca paramodāraḥ sūtaṃ paramadurmanāḥ", "category": "Epic, Ramayana", "book": "Ramayana", "position": "Kanda 2, Sarga 103, Verse 012"}
{"quote": "iha me sthaṇḍile śīghraṃ kuśān āstara sārathe āryaṃ pratyupavekṣyāmi yāvan me na prasīdati", "category": "Epic, Ramayana", "book": "Ramayana", "position": "Kanda 2, Sarga 103, Verse 013"}
{"quote": "anāhāro nirāloko dhanahīno yathā dvijaḥ śeṣye purastāc chālāyā yāvan na pratiyāsyati", "category": "Epic, Ramayana", "book": "Ramayana", "position": "Kanda 2, Sarga 103, Verse 014"}
{"quote": "sa tu rāmam avekṣantaṃ sumantraṃ prekṣya durmanāḥ kuśottaram upasthāpya bhūmāv evāstarat svayam", "category": "Epic, Ramayana", "book": "Ramayana", "position": "Kanda 2, Sarga 103, Verse 015"}
{"quote": "tam uvāca mahātejā rāmo rājarṣisattamāḥ kiṃ māṃ bharata kurvāṇaṃ tāta pratyupavekṣyasi", "category": "Epic, Ramayana", "book": "Ramayana", "position": "Kanda 2, Sarga 103, Verse 016"}
{"quote": "brāhmaṇo hy ekapārśvena narān roddhum ihārhati na tu mūrdhāvasiktānāṃ vidhiḥ pratyupaveśane", "category": "Epic, Ramayana", "book": "Ramayana", "position": "Kanda 2, Sarga 103, Verse 017"}
{"quote": "uttiṣṭha naraśārdūla hitvaitad dāruṇaṃ vratam puravaryām itaḥ kṣipram ayodhyāṃ yāhi rāghava", "category": "Epic, Ramayana", "book": "Ramayana", "position": "Kanda 2, Sarga 103, Verse 018"}
{"quote": "āsīnas tv eva bharataḥ paurajānapadaṃ janam uvāca sarvataḥ prekṣya kim āryaṃ nānuśāsatha", "category": "Epic, Ramayana", "book": "Ramayana", "position": "Kanda 2, Sarga 103, Verse 019"}
{"quote": "te tam ūcur mahātmānaṃ paurajānapadā janāḥ kākutstham abhijānīmaḥ samyag vadati rāghavaḥ", "category": "Epic, Ramayana", "book": "Ramayana", "position": "Kanda 2, Sarga 103, Verse 020"}
{"quote": "eṣo 'pi hi mahābhāgaḥ pitur vacasi tiṣṭhati ata eva na śaktāḥ smo vyāvartayitum añjasā", "category": "Epic, Ramayana", "book": "Ramayana", "position": "Kanda 2, Sarga 103, Verse 021"}
{"quote": "teṣām ājñāya vacanaṃ rāmo vacanam abravīt evaṃ nibodha vacanaṃ suhṛdāṃ dharmacakṣuṣām", "category": "Epic, Ramayana", "book": "Ramayana", "position": "Kanda 2, Sarga 103, Verse 022"}
{"quote": "etac caivobhayaṃ śrutvā samyak saṃpaśya rāghava uttiṣṭha tvaṃ mahābāho māṃ ca spṛśa tathodakam", "category": "Epic, Ramayana", "book": "Ramayana", "position": "Kanda 2, Sarga 103, Verse 023"}
{"quote": "athotthāya jalaṃ spṛṣṭvā bharato vākyam abravīt śṛṇvantu me pariṣado mantriṇaḥ śreṇayas tathā", "category": "Epic, Ramayana", "book": "Ramayana", "position": "Kanda 2, Sarga 103, Verse 024"}
{"quote": "na yāce pitaraṃ rājyaṃ nānuśāsāmi mātaram āryaṃ paramadharmajñam abhijānāmi rāghavam", "category": "Epic, Ramayana", "book": "Ramayana", "position": "Kanda 2, Sarga 103, Verse 025"}
{"quote": "yadi tv avaśyaṃ vastavyaṃ kartavyaṃ ca pitur vacaḥ aham eva nivatsyāmi caturdaśa vane samāḥ", "category": "Epic, Ramayana", "book": "Ramayana", "position": "Kanda 2, Sarga 103, Verse 026"}
{"quote": "dharmātmā tasya tathyena bhrātur vākyena vismitaḥ uvāca rāmaḥ saṃprekṣya paurajānapadaṃ janam", "category": "Epic, Ramayana", "book": "Ramayana", "position": "Kanda 2, Sarga 103, Verse 027"}
{"quote": "vikrītam āhitaṃ krītaṃ yat pitrā jīvatā mama na tal lopayituṃ śakyaṃ mayā vā bharatena vā", "category": "Epic, Ramayana", "book": "Ramayana", "position": "Kanda 2, Sarga 103, Verse 028"}
{"quote": "upadhir na mayā kāryo vanavāse jugupsitaḥ yuktam uktaṃ ca kaikeyyā pitrā me sukṛtaṃ kṛtam", "category": "Epic, Ramayana", "book": "Ramayana", "position": "Kanda 2, Sarga 103, Verse 029"}
{"quote": "jānāmi bharataṃ kṣāntaṃ gurusatkārakāriṇam sarvam evātra kalyāṇaṃ satyasaṃdhe mahātmani", "category": "Epic, Ramayana", "book": "Ramayana", "position": "Kanda 2, Sarga 103, Verse 030"}
{"quote": "anena dharmaśīlena vanāt pratyāgataḥ punaḥ bhrātrā saha bhaviṣyāmi pṛthivyāḥ patir uttamaḥ", "category": "Epic, Ramayana", "book": "Ramayana", "position": "Kanda 2, Sarga 103, Verse 031"}
{"quote": "vṛto rājā hi kaikeyyā mayā tad vacanaṃ kṛtam anṛtān mocayānena pitaraṃ taṃ mahīpatim", "category": "Epic, Ramayana", "book": "Ramayana", "position": "Kanda 2, Sarga 103, Verse 032"}
{"quote": "tam apratimatejobhyāṃ bhrātṛbhyāṃ romaharṣaṇam vismitāḥ saṃgamaṃ prekṣya samavetā maharṣayaḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 001"}
{"quote": "antarhitās tv ṛṣigaṇāḥ siddhāś ca paramarṣayaḥ tau bhrātarau mahātmānau kākutsthau praśaśaṃsire", "category": "Epic, Ramayana", "book": "Ramayana", "position": "Kanda 2, Sarga 104, Verse 002"}
{"quote": "sa dhanyo yasya putrau dvau dharmajñau dharmavikramau śrutvā vayaṃ hi saṃbhāṣām ubhayoḥ spṛhayāmahe", "category": "Epic, Ramayana", "book": "Ramayana", "position": "Kanda 2, Sarga 104, Verse 003"}
{"quote": "tatas tv ṛṣigaṇāḥ kṣipraṃ daśagrīvavadhaiṣiṇaḥ bharataṃ rājaśārdūlam ity ūcuḥ saṃgatā vacaḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 004"}
{"quote": "kule jāta mahāprājña mahāvṛtta mahāyaśaḥ grāhyaṃ rāmasya vākyaṃ te pitaraṃ yady avekṣase", "category": "Epic, Ramayana", "book": "Ramayana", "position": "Kanda 2, Sarga 104, Verse 005"}
{"quote": "sadānṛṇam imaṃ rāmaṃ vayam icchāmahe pituḥ anṛṇatvāc ca kaikeyyāḥ svargaṃ daśaratho gataḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 006"}
{"quote": "etāvad uktvā vacanaṃ gandharvāḥ samaharṣayaḥ rājarṣayaś caiva tathā sarve svāṃ svāṃ gatiṃ gatāḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 007"}
{"quote": "hlāditas tena vākyena śubhena śubhadarśanaḥ rāmaḥ saṃhṛṣṭavadanas tān ṛṣīn abhyapūjayat", "category": "Epic, Ramayana", "book": "Ramayana", "position": "Kanda 2, Sarga 104, Verse 008"}
{"quote": "srastagātras tu bharataḥ sa vācā sajjamānayā kṛtāñjalir idaṃ vākyaṃ rāghavaṃ punar abravīt", "category": "Epic, Ramayana", "book": "Ramayana", "position": "Kanda 2, Sarga 104, Verse 009"}
{"quote": "rājadharmam anuprekṣya kuladharmānusaṃtatim kartum arhasi kākutstha mama mātuś ca yācanām", "category": "Epic, Ramayana", "book": "Ramayana", "position": "Kanda 2, Sarga 104, Verse 010"}
{"quote": "rakṣituṃ sumahad rājyam aham ekas tu notsahe paurajānapadāṃś cāpi raktān rañjayituṃ tathā", "category": "Epic, Ramayana", "book": "Ramayana", "position": "Kanda 2, Sarga 104, Verse 011"}
{"quote": "jñātayaś ca hi yodhāś ca mitrāṇi suhṛdaś ca naḥ tvām eva pratikāṅkṣante parjanyam iva karṣakāḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 012"}
{"quote": "idaṃ rājyaṃ mahāprājña sthāpaya pratipadya hi śaktimān asi kākutstha lokasya paripālane", "category": "Epic, Ramayana", "book": "Ramayana", "position": "Kanda 2, Sarga 104, Verse 013"}
{"quote": "ity uktvā nyapatad bhrātuḥ pādayor bharatas tadā bhṛśaṃ saṃprārthayām āsa rāmam evaṃ priyaṃ vadaḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 014"}
{"quote": "tam aṅke bhrātaraṃ kṛtvā rāmo vacanam abravīt śyāmaṃ nalinapatrākṣaṃ mattahaṃsasvaraḥ svayam", "category": "Epic, Ramayana", "book": "Ramayana", "position": "Kanda 2, Sarga 104, Verse 015"}
{"quote": "āgatā tvām iyaṃ buddhiḥ svajā vainayikī ca yā bhṛśam utsahase tāta rakṣituṃ pṛthivīm api", "category": "Epic, Ramayana", "book": "Ramayana", "position": "Kanda 2, Sarga 104, Verse 016"}
{"quote": "amātyaiś ca suhṛdbhiś ca buddhimadbhiś ca mantribhiḥ sarvakāryāṇi saṃmantrya sumahānty api kāraya", "category": "Epic, Ramayana", "book": "Ramayana", "position": "Kanda 2, Sarga 104, Verse 017"}
{"quote": "lakṣmīś candrād apeyād vā himavān vā himaṃ tyajet atīyāt sāgaro velāṃ na pratijñām ahaṃ pituḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 018"}
{"quote": "kāmād vā tāta lobhād vā mātrā tubhyam idaṃ kṛtam na tan manasi kartavyaṃ vartitavyaṃ ca mātṛvat", "category": "Epic, Ramayana", "book": "Ramayana", "position": "Kanda 2, Sarga 104, Verse 019"}
{"quote": "evaṃ bruvāṇaṃ bharataḥ kausalyāsutam abravīt tejasādityasaṃkāśaṃ pratipaccandradarśanam", "category": "Epic, Ramayana", "book": "Ramayana", "position": "Kanda 2, Sarga 104, Verse 020"}
{"quote": "adhirohārya pādābhyāṃ pāduke hemabhūṣite ete hi sarvalokasya yogakṣemaṃ vidhāsyataḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 021"}
{"quote": "so 'dhiruhya naravyāghraḥ pāduke hy avaruhya ca prāyacchat sumahātejā bharatāya mahātmane", "category": "Epic, Ramayana", "book": "Ramayana", "position": "Kanda 2, Sarga 104, Verse 022"}
{"quote": "sa pāduke te bharataḥ pratāpavān svalaṃkṛte saṃparigṛhya dharmavit pradakṣiṇaṃ caiva cakāra rāghavaṃ cakāra caivottamanāgamūrdhani", "category": "Epic, Ramayana", "book": "Ramayana", "position": "Kanda 2, Sarga 104, Verse 023"}
{"quote": "athānupūrvyāt pratipūjya taṃ janaṃ gurūṃś ca mantriprakṛtīs tathānujau vyasarjayad rāghavavaṃśavardhanaḥ sthitaḥ svadharme himavān ivācalaḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 024"}
{"quote": "taṃ mātaro bāṣpagṛhītakaṇṭho duḥkhena nāmantrayituṃ hi śekuḥ sa tv eva mātṝr abhivādya sarvā rudan kuṭīṃ svāṃ praviveśa rāmaḥ", "category": "Epic, Ramayana", "book": "Ramayana", "position": "Kanda 2, Sarga 104, Verse 025"}
{"quote": "tataḥ śirasi kṛtvā tu pāduke bharatas tadā āruroha rathaṃ hṛṣṭaḥ śatrughnena samanvitaḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 001"}
{"quote": "vasiṣṭho vāmadevaś ca jābāliś ca dṛḍhavrataḥ agrataḥ prayayuḥ sarve mantriṇo mantrapūjitāḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 002"}
{"quote": "mandākinīṃ nadīṃ ramyāṃ prāṅmukhās te yayus tadā pradakṣiṇaṃ ca kurvāṇāś citrakūṭaṃ mahāgirim", "category": "Epic, Ramayana", "book": "Ramayana", "position": "Kanda 2, Sarga 105, Verse 003"}
{"quote": "paśyan dhātusahasrāṇi ramyāṇi vividhāni ca prayayau tasya pārśvena sasainyo bharatas tadā", "category": "Epic, Ramayana", "book": "Ramayana", "position": "Kanda 2, Sarga 105, Verse 004"}
{"quote": "adūrāc citrakūṭasya dadarśa bharatas tadā āśramaṃ yatra sa munir bharadvājaḥ kṛtālayaḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 005"}
{"quote": "sa tam āśramam āgamya bharadvājasya buddhimān avatīrya rathāt pādau vavande kulanandanaḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 006"}
{"quote": "tato hṛṣṭo bharadvājo bharataṃ vākyam abravīt api kṛtyaṃ kṛtaṃ tāta rāmeṇa ca samāgatam", "category": "Epic, Ramayana", "book": "Ramayana", "position": "Kanda 2, Sarga 105, Verse 007"}
{"quote": "evam uktas tu bharato bharadvājena dhīmatā pratyuvāca bharadvājaṃ bharato dharmavatsalaḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 008"}
{"quote": "sa yācyamāno guruṇā mayā ca dṛḍhavikramaḥ rāghavaḥ paramaprīto vasiṣṭhaṃ vākyam abravīt", "category": "Epic, Ramayana", "book": "Ramayana", "position": "Kanda 2, Sarga 105, Verse 009"}
{"quote": "pituḥ pratijñāṃ tām eva pālayiṣyāmi tattvataḥ caturdaśa hi varṣāṇi ya pratijñā pitur mama", "category": "Epic, Ramayana", "book": "Ramayana", "position": "Kanda 2, Sarga 105, Verse 010"}
{"quote": "evam ukto mahāprājño vasiṣṭhaḥ pratyuvāca ha vākyajño vākyakuśalaṃ rāghavaṃ vacanaṃ mahat", "category": "Epic, Ramayana", "book": "Ramayana", "position": "Kanda 2, Sarga 105, Verse 011"}
{"quote": "ete prayaccha saṃhṛṣṭaḥ pāduke hemabhūṣite ayodhyāyāṃ mahāprājña yogakṣemakare tava", "category": "Epic, Ramayana", "book": "Ramayana", "position": "Kanda 2, Sarga 105, Verse 012"}
{"quote": "evam ukto vasiṣṭhena rāghavaḥ prāṅmukhaḥ sthitaḥ pāduke hemavikṛte mama rājyāya te dadau", "category": "Epic, Ramayana", "book": "Ramayana", "position": "Kanda 2, Sarga 105, Verse 013"}
{"quote": "nivṛtto 'ham anujñāto rāmeṇa sumahātmanā ayodhyām eva gacchāmi gṛhītvā pāduke śubhe", "category": "Epic, Ramayana", "book": "Ramayana", "position": "Kanda 2, Sarga 105, Verse 014"}
{"quote": "etac chrutvā śubhaṃ vākyaṃ bharatasya mahātmanaḥ bharadvājaḥ śubhataraṃ munir vākyam udāharat", "category": "Epic, Ramayana", "book": "Ramayana", "position": "Kanda 2, Sarga 105, Verse 015"}
{"quote": "naitac citraṃ naravyāghra śīlavṛttavatāṃ vara yad āryaṃ tvayi tiṣṭhet tu nimne vṛṣṭim ivodakam", "category": "Epic, Ramayana", "book": "Ramayana", "position": "Kanda 2, Sarga 105, Verse 016"}
{"quote": "amṛtaḥ sa mahābāhuḥ pitā daśarathas tava yasya tvam īdṛśaḥ putro dharmātmā dharmavatsalaḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 017"}
{"quote": "tam ṛṣiṃ tu mahātmānam uktavākyaṃ kṛtāñjaliḥ āmantrayitum ārebhe caraṇāv upagṛhya ca", "category": "Epic, Ramayana", "book": "Ramayana", "position": "Kanda 2, Sarga 105, Verse 018"}
{"quote": "tataḥ pradakṣiṇaṃ kṛtvā bharadvājaṃ punaḥ punaḥ bharatas tu yayau śrīmān ayodhyāṃ saha mantribhiḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 019"}
{"quote": "yānaiś ca śakaṭaiś caiva hayaiś nāgaiś ca sā camūḥ punar nivṛttā vistīrṇā bharatasyānuyāyinī", "category": "Epic, Ramayana", "book": "Ramayana", "position": "Kanda 2, Sarga 105, Verse 020"}
{"quote": "tatas te yamunāṃ divyāṃ nadīṃ tīrtvormimālinīm dadṛśus tāṃ punaḥ sarve gaṅgāṃ śivajalāṃ nadīm", "category": "Epic, Ramayana", "book": "Ramayana", "position": "Kanda 2, Sarga 105, Verse 021"}
{"quote": "tāṃ ramyajalasaṃpūrṇāṃ saṃtīrya saha bāndhavaḥ śṛṅgaverapuraṃ ramyaṃ praviveśa sasainikaḥ", "category": "Epic, Ramayana", "book": "Ramayana", "position": "Kanda 2, Sarga 105, Verse 022"}
{"quote": "śṛṅgaverapurād bhūya ayodhyāṃ saṃdadarśa ha bharato duḥkhasaṃtaptaḥ sārathiṃ cedam abravīt", "category": "Epic, Ramayana", "book": "Ramayana", "position": "Kanda 2, Sarga 105, Verse 023"}
{"quote": "sārathe paśya vidhvastā ayodhyā na prakāśate nirākārā nirānandā dīnā pratihatasvanā", "category": "Epic, Ramayana", "book": "Ramayana", "position": "Kanda 2, Sarga 105, Verse 024"}
{"quote": "snigdhagambhīraghoṣeṇa syandanenopayān prabhuḥ ayodhyāṃ bharataḥ kṣipraṃ praviveśa mahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 106, Verse 001"}
{"quote": "biḍālolūkacaritām ālīnanaravāraṇām timirābhyāhatāṃ kālīm aprakāśāṃ niśām iva", "category": "Epic, Ramayana", "book": "Ramayana", "position": "Kanda 2, Sarga 106, Verse 002"}
{"quote": "rāhuśatroḥ priyāṃ patnīṃ śriyā prajvalitaprabhām graheṇābhyutthitenaikāṃ rohiṇīm iva pīḍitām", "category": "Epic, Ramayana", "book": "Ramayana", "position": "Kanda 2, Sarga 106, Verse 003"}
{"quote": "alpoṣṇakṣubdhasalilāṃ gharmottaptavihaṃgamām līnamīnajhaṣagrāhāṃ kṛśāṃ girinadīm iva", "category": "Epic, Ramayana", "book": "Ramayana", "position": "Kanda 2, Sarga 106, Verse 004"}
{"quote": "vidhūmām iva hemābhām adhvarāgnisamutthitām havirabhyukṣitāṃ paścāc chikhāṃ vipralayaṃ gatām", "category": "Epic, Ramayana", "book": "Ramayana", "position": "Kanda 2, Sarga 106, Verse 005"}
{"quote": "vidhvastakavacāṃ rugṇagajavājirathadhvajām hatapravīrām āpannāṃ camūm iva mahāhave", "category": "Epic, Ramayana", "book": "Ramayana", "position": "Kanda 2, Sarga 106, Verse 006"}
{"quote": "saphenāṃ sasvanāṃ bhūtvā sāgarasya samutthitām praśāntamārutoddhūtāṃ jalormim iva niḥsvanām", "category": "Epic, Ramayana", "book": "Ramayana", "position": "Kanda 2, Sarga 106, Verse 007"}
{"quote": "tyaktāṃ yajñāyudhaiḥ sarvair abhirūpaiś ca yājakaiḥ sutyākāle vinirvṛtte vediṃ gataravām iva", "category": "Epic, Ramayana", "book": "Ramayana", "position": "Kanda 2, Sarga 106, Verse 008"}
{"quote": "goṣṭhamadhye sthitām ārtām acarantīṃ navaṃ tṛṇam govṛṣeṇa parityaktāṃ gavāṃ patnīm ivotsukām", "category": "Epic, Ramayana", "book": "Ramayana", "position": "Kanda 2, Sarga 106, Verse 009"}
{"quote": "prabhākarālaiḥ susnigdhaiḥ prajvaladbhir ivottamaiḥ viyuktāṃ maṇibhir jātyair navāṃ muktāvalīm iva", "category": "Epic, Ramayana", "book": "Ramayana", "position": "Kanda 2, Sarga 106, Verse 010"}
{"quote": "sahasā calitāṃ sthānān mahīṃ puṇyakṣayād gatām saṃhṛtadyutivistārāṃ tārām iva divaś cyutām", "category": "Epic, Ramayana", "book": "Ramayana", "position": "Kanda 2, Sarga 106, Verse 011"}
{"quote": "puṣpanaddhāṃ vasantānte mattabhramaraśālinīm drutadāvāgnivipluṣṭāṃ klāntāṃ vanalatām iva", "category": "Epic, Ramayana", "book": "Ramayana", "position": "Kanda 2, Sarga 106, Verse 012"}
{"quote": "saṃmūḍhanigamāṃ sarvāṃ saṃkṣiptavipaṇāpaṇām pracchannaśaśinakṣatrāṃ dyām ivāmbudharair vṛtām", "category": "Epic, Ramayana", "book": "Ramayana", "position": "Kanda 2, Sarga 106, Verse 013"}
{"quote": "kṣīṇapānottamair bhinnaiḥ śarāvair abhisaṃvṛtām hataśauṇḍām ivākāśe pānabhūmim asaṃskṛtām", "category": "Epic, Ramayana", "book": "Ramayana", "position": "Kanda 2, Sarga 106, Verse 014"}
{"quote": "vṛkṇabhūmitalāṃ nimnāṃ vṛkṇapātraiḥ samāvṛtām upayuktodakāṃ bhagnāṃ prapāṃ nipatitām iva", "category": "Epic, Ramayana", "book": "Ramayana", "position": "Kanda 2, Sarga 106, Verse 015"}
{"quote": "vipulāṃ vitatāṃ caiva yuktapāśāṃ tarasvinām bhūmau bāṇair viniṣkṛttāṃ patitāṃ jyām ivāyudhāt", "category": "Epic, Ramayana", "book": "Ramayana", "position": "Kanda 2, Sarga 106, Verse 016"}
{"quote": "sahasā yuddhaśauṇḍena hayāroheṇa vāhitām nikṣiptabhāṇḍām utsṛṣṭāṃ kiśorīm iva durbalām", "category": "Epic, Ramayana", "book": "Ramayana", "position": "Kanda 2, Sarga 106, Verse 017"}
{"quote": "prāvṛṣi pravigāḍhāyāṃ praviṣṭasyābhra maṇḍalam pracchannāṃ nīlajīmūtair bhāskarasya prabhām iva", "category": "Epic, Ramayana", "book": "Ramayana", "position": "Kanda 2, Sarga 106, Verse 018"}
{"quote": "bharatas tu rathasthaḥ sañ śrīmān daśarathātmajaḥ vāhayantaṃ rathaśreṣṭhaṃ sārathiṃ vākyam abravīt", "category": "Epic, Ramayana", "book": "Ramayana", "position": "Kanda 2, Sarga 106, Verse 019"}
{"quote": "kiṃ nu khalv adya gambhīro mūrchito na niśamyate yathāpuram ayodhyāyāṃ gītavāditraniḥsvanaḥ", "category": "Epic, Ramayana", "book": "Ramayana", "position": "Kanda 2, Sarga 106, Verse 020"}
{"quote": "vāruṇīmadagandhāś ca mālyagandhaś ca mūrchitaḥ dhūpitāgarugandhaś ca na pravāti samantataḥ", "category": "Epic, Ramayana", "book": "Ramayana", "position": "Kanda 2, Sarga 106, Verse 021"}
{"quote": "yānapravaraghoṣaś ca snigdhaś ca hayaniḥsvanaḥ pramattagajanādaś ca mahāṃś ca rathaniḥsvanaḥ nedānīṃ śrūyate puryām asyāṃ rāme vivāsite", "category": "Epic, Ramayana", "book": "Ramayana", "position": "Kanda 2, Sarga 106, Verse 022"}
{"quote": "taruṇaiś cāru veṣaiś ca narair unnatagāmibhiḥ saṃpatadbhir ayodhyāyāṃ na vibhānti mahāpathāḥ", "category": "Epic, Ramayana", "book": "Ramayana", "position": "Kanda 2, Sarga 106, Verse 023"}
{"quote": "evaṃ bahuvidhaṃ jalpan viveśa vasatiṃ pituḥ tena hīnāṃ narendreṇa siṃhahīnāṃ guhām iva", "category": "Epic, Ramayana", "book": "Ramayana", "position": "Kanda 2, Sarga 106, Verse 024"}
{"quote": "tato nikṣipya mātṝḥ sa ayodhyāyāṃ dṛḍhavrataḥ bharataḥ śokasaṃtapto gurūn idam athābravīt", "category": "Epic, Ramayana", "book": "Ramayana", "position": "Kanda 2, Sarga 107, Verse 001"}
{"quote": "nandigrāmaṃ gamiṣyāmi sarvān āmantraye 'dya vaḥ tatra duḥkham idaṃ sarvaṃ sahiṣye rāghavaṃ vinā", "category": "Epic, Ramayana", "book": "Ramayana", "position": "Kanda 2, Sarga 107, Verse 002"}
{"quote": "gataś ca hi divaṃ rājā vanasthaś ca gurur mama rāmaṃ pratīkṣe rājyāya sa hi rājā mahāyaśāḥ", "category": "Epic, Ramayana", "book": "Ramayana", "position": "Kanda 2, Sarga 107, Verse 003"}
{"quote": "etac chrutvā śubhaṃ vākyaṃ bharatasya mahātmanaḥ abruvan mantriṇaḥ sarve vasiṣṭhaś ca purohitaḥ", "category": "Epic, Ramayana", "book": "Ramayana", "position": "Kanda 2, Sarga 107, Verse 004"}
{"quote": "sadṛśaṃ ślāghanīyaṃ ca yad uktaṃ bharata tvayā vacanaṃ bhrātṛvātsalyād anurūpaṃ tavaiva tat", "category": "Epic, Ramayana", "book": "Ramayana", "position": "Kanda 2, Sarga 107, Verse 005"}
{"quote": "nityaṃ te bandhulubdhasya tiṣṭhato bhrātṛsauhṛde āryamārgaṃ prapannasya nānumanyeta kaḥ pumān", "category": "Epic, Ramayana", "book": "Ramayana", "position": "Kanda 2, Sarga 107, Verse 006"}
{"quote": "mantriṇāṃ vacanaṃ śrutvā yathābhilaṣitaṃ priyam abravīt sārathiṃ vākyaṃ ratho me yujyatām iti", "category": "Epic, Ramayana", "book": "Ramayana", "position": "Kanda 2, Sarga 107, Verse 007"}
{"quote": "prahṛṣṭavadanaḥ sarvā mātṝḥ samabhivādya saḥ āruroha rathaṃ śrīmāñ śatrughnena samanvitaḥ", "category": "Epic, Ramayana", "book": "Ramayana", "position": "Kanda 2, Sarga 107, Verse 008"}
{"quote": "āruhya tu rathaṃ śīghraṃ śatrughnabharatāv ubhau yayatuḥ paramaprītau vṛtau mantripurohitaiḥ", "category": "Epic, Ramayana", "book": "Ramayana", "position": "Kanda 2, Sarga 107, Verse 009"}
{"quote": "agrato puravas tatra vasiṣṭha pramukhā dvijāḥ prayayuḥ prāṅmukhāḥ sarve nandigrāmo yato 'bhavat", "category": "Epic, Ramayana", "book": "Ramayana", "position": "Kanda 2, Sarga 107, Verse 010"}
{"quote": "balaṃ ca tad anāhūtaṃ gajāśvarathasaṃkulam prayayau bharate yāte sarve ca puravāsinaḥ", "category": "Epic, Ramayana", "book": "Ramayana", "position": "Kanda 2, Sarga 107, Verse 011"}
{"quote": "rathasthaḥ sa tu dharmātmā bharato bhrātṛvatsalaḥ nandigrāmaṃ yayau tūrṇaṃ śirasy ādhāya pāduke", "category": "Epic, Ramayana", "book": "Ramayana", "position": "Kanda 2, Sarga 107, Verse 012"}
{"quote": "tatas tu bharataḥ kṣipraṃ nandigrāmaṃ praviśya saḥ avatīrya rathāt tūrṇaṃ gurūn idam uvāca ha", "category": "Epic, Ramayana", "book": "Ramayana", "position": "Kanda 2, Sarga 107, Verse 013"}
{"quote": "etad rājyaṃ mama bhrātrā dattaṃ saṃnyāsavat svayam yogakṣemavahe ceme pāduke hemabhūṣite tam imaṃ pālayiṣyāmi rāghavāgamanaṃ prati", "category": "Epic, Ramayana", "book": "Ramayana", "position": "Kanda 2, Sarga 107, Verse 014"}
{"quote": "kṣipraṃ saṃyojayitvā tu rāghavasya punaḥ svayam caraṇau tau tu rāmasya drakṣyāmi sahapādukau", "category": "Epic, Ramayana", "book": "Ramayana", "position": "Kanda 2, Sarga 107, Verse 015"}
{"quote": "tato nikṣiptabhāro 'haṃ rāghaveṇa samāgataḥ nivedya gurave rājyaṃ bhajiṣye guruvṛttitām", "category": "Epic, Ramayana", "book": "Ramayana", "position": "Kanda 2, Sarga 107, Verse 016"}
{"quote": "rāghavāya ca saṃnyāsaṃ dattveme varapāduke rājyaṃ cedam ayodhyāṃ ca dhūtapāpo bhavāmi ca", "category": "Epic, Ramayana", "book": "Ramayana", "position": "Kanda 2, Sarga 107, Verse 017"}
{"quote": "abhiṣikte tu kākutsthe prahṛṣṭamudite jane prītir mama yaśaś caiva bhaved rājyāc caturguṇam", "category": "Epic, Ramayana", "book": "Ramayana", "position": "Kanda 2, Sarga 107, Verse 018"}
{"quote": "evaṃ tu vilapan dīno bharataḥ sa mahāyaśāḥ nandigrāme 'karod rājyaṃ duḥkhito mantribhiḥ saha", "category": "Epic, Ramayana", "book": "Ramayana", "position": "Kanda 2, Sarga 107, Verse 019"}
{"quote": "sa valkalajaṭādhārī muniveṣadharaḥ prabhuḥ nandigrāme 'vasad vīraḥ sasainyo bharatas tadā", "category": "Epic, Ramayana", "book": "Ramayana", "position": "Kanda 2, Sarga 107, Verse 020"}
{"quote": "rāmāgamanam ākāṅkṣan bharato bhrātṛvatsalaḥ bhrātur vacanakārī ca pratijñāpāragas tadā", "category": "Epic, Ramayana", "book": "Ramayana", "position": "Kanda 2, Sarga 107, Verse 021"}
{"quote": "pāduke tv abhiṣicyātha nandigrāme 'vasat tadā bharataḥ śāsanaṃ sarvaṃ pādukābhyāṃ nyavedayat", "category": "Epic, Ramayana", "book": "Ramayana", "position": "Kanda 2, Sarga 107, Verse 022"}
{"quote": "pratiprayāte bharate vasan rāmas tapovane lakṣayām āsa sodvegam athautsukyaṃ tapasvinām", "category": "Epic, Ramayana", "book": "Ramayana", "position": "Kanda 2, Sarga 108, Verse 001"}
{"quote": "ye tatra citrakūṭasya purastāt tāpasāśrame rāmam āśritya niratās tān alakṣayad utsukān", "category": "Epic, Ramayana", "book": "Ramayana", "position": "Kanda 2, Sarga 108, Verse 002"}
{"quote": "nayanair bhṛkuṭībhiś ca rāmaṃ nirdiśya śaṅkitāḥ anyonyam upajalpantaḥ śanaiś cakrur mithaḥ kathāḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 003"}
{"quote": "teṣām autsukyam ālakṣya rāmas tv ātmani śaṅkitaḥ kṛtāñjalir uvācedam ṛṣiṃ kulapatiṃ tataḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 004"}
{"quote": "na kaccid bhagavan kiṃ cit pūrvavṛttam idaṃ mayi dṛśyate vikṛtaṃ yena vikriyante tapasvinaḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 005"}
{"quote": "pramādāc caritaṃ kaccit kiṃ cin nāvarajasya me lakṣmaṇasyarṣibhir dṛṣṭaṃ nānurūpam ivātmanaḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 006"}
{"quote": "kaccic chuśrūṣamāṇā vaḥ śuśrūṣaṇaparā mayi pramadābhyucitāṃ vṛttiṃ sītā yuktaṃ na vartate", "category": "Epic, Ramayana", "book": "Ramayana", "position": "Kanda 2, Sarga 108, Verse 007"}
{"quote": "atharṣir jarayā vṛddhas tapasā ca jarāṃ gataḥ vepamāna ivovāca rāmaṃ bhūtadayāparam", "category": "Epic, Ramayana", "book": "Ramayana", "position": "Kanda 2, Sarga 108, Verse 008"}
{"quote": "kutaḥ kalyāṇasattvāyāḥ kalyāṇābhirates tathā calanaṃ tāta vaidehyās tapasviṣu viśeṣataḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 009"}
{"quote": "tvannimittam idaṃ tāvat tāpasān prati vartate rakṣobhyas tena saṃvignāḥ kathayanti mithaḥ kathāḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 010"}
{"quote": "rāvaṇāvarajaḥ kaś cit kharo nāmeha rākṣasaḥ utpāṭya tāpasān sarvāñ janasthānaniketanān", "category": "Epic, Ramayana", "book": "Ramayana", "position": "Kanda 2, Sarga 108, Verse 011"}
{"quote": "dhṛṣṭaś ca jitakāśī ca nṛśaṃsaḥ puruṣādakaḥ avaliptaś ca pāpaś ca tvāṃ ca tāta na mṛṣyate", "category": "Epic, Ramayana", "book": "Ramayana", "position": "Kanda 2, Sarga 108, Verse 012"}
{"quote": "tvaṃ yadā prabhṛti hy asminn āśrame tāta vartase tadā prabhṛti rakṣāṃsi viprakurvanti tāpasān", "category": "Epic, Ramayana", "book": "Ramayana", "position": "Kanda 2, Sarga 108, Verse 013"}
{"quote": "darśayanti hi bībhatsaiḥ krūrair bhīṣaṇakair api nānā rūpair virūpaiś ca rūpair asukhadarśanaiḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 014"}
{"quote": "apraśastair aśucibhiḥ saṃprayojya ca tāpasān pratighnanty aparān kṣipram anāryāḥ purataḥ sthitaḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 015"}
{"quote": "teṣu teṣv āśramasthāneṣv abuddham avalīya ca ramante tāpasāṃs tatra nāśayanto 'lpacetasaḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 016"}
{"quote": "apakṣipanti srugbhāṇḍān agnīn siñcanti vāriṇā kalaśāṃś ca pramṛdnanti havane samupasthite", "category": "Epic, Ramayana", "book": "Ramayana", "position": "Kanda 2, Sarga 108, Verse 017"}
{"quote": "tair durātmabhir āviṣṭān āśramān prajihāsavaḥ gamanāyānyadeśasya codayanty ṛṣayo 'dya mām", "category": "Epic, Ramayana", "book": "Ramayana", "position": "Kanda 2, Sarga 108, Verse 018"}
{"quote": "tat purā rāma śārīrām upahiṃsāṃ tapasviṣu darśayati hi duṣṭās te tyakṣyāma imam āśramam", "category": "Epic, Ramayana", "book": "Ramayana", "position": "Kanda 2, Sarga 108, Verse 019"}
{"quote": "bahumūlaphalaṃ citram avidūrād ito vanam purāṇāśramam evāhaṃ śrayiṣye sagaṇaḥ punaḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 020"}
{"quote": "kharas tvayy api cāyuktaṃ purā tāta pravartate sahāsmābhir ito gaccha yadi buddhiḥ pravartate", "category": "Epic, Ramayana", "book": "Ramayana", "position": "Kanda 2, Sarga 108, Verse 021"}
{"quote": "sakalatrasya saṃdeho nityaṃ yat tasya rāghava samarthasyāpi hi sato vāso duḥkha ihādya te", "category": "Epic, Ramayana", "book": "Ramayana", "position": "Kanda 2, Sarga 108, Verse 022"}
{"quote": "ity uktavantaṃ rāmas taṃ rājaputras tapasvinam na śaśākottarair vākyair avaroddhuṃ samutsukam", "category": "Epic, Ramayana", "book": "Ramayana", "position": "Kanda 2, Sarga 108, Verse 023"}
{"quote": "abhinandya samāpṛcchya samādhāya ca rāghavam sa jagāmāśramaṃ tyaktvā kulaiḥ kulapatiḥ saha", "category": "Epic, Ramayana", "book": "Ramayana", "position": "Kanda 2, Sarga 108, Verse 024"}
{"quote": "rāmaḥ saṃsādhya tv ṛṣigaṇam anugamanād deśāt tasmāccit kulapatim abhivādyarṣim samyakprītais tair anumata upadiṣṭārthaḥ puṇyaṃ vāsāya svanilayam upasaṃpede", "category": "Epic, Ramayana", "book": "Ramayana", "position": "Kanda 2, Sarga 108, Verse 025"}
{"quote": "āśramaṃ tv ṛṣivirahitaṃ prabhuḥ kṣaṇam api na jahau sa rāghavaḥ rāghavaṃ hi satatam anugatās tāpasāś carṣicaritadhṛtaguṇāḥ", "category": "Epic, Ramayana", "book": "Ramayana", "position": "Kanda 2, Sarga 108, Verse 026"}
{"quote": "rāghavas tv apayāteṣu tapasviṣu vicintayan na tatrārocayad vāsaṃ kāraṇair bahubhis tadā", "category": "Epic, Ramayana", "book": "Ramayana", "position": "Kanda 2, Sarga 109, Verse 001"}
{"quote": "iha me bharato dṛṣṭo mātaraś ca sanāgarāḥ sā ca me smṛtir anveti tān nityam anuśocataḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 002"}
{"quote": "skandhāvāraniveśena tena tasya mahātmanaḥ hayahastikarīṣaiś ca upamardaḥ kṛto bhṛśam", "category": "Epic, Ramayana", "book": "Ramayana", "position": "Kanda 2, Sarga 109, Verse 003"}
{"quote": "tasmād anyatra gacchāma iti saṃcintya rāghavaḥ prātiṣṭhata sa vaidehyā lakṣmaṇena ca saṃgataḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 004"}
{"quote": "so 'trer āśramam āsādya taṃ vavande mahāyaśāḥ taṃ cāpi bhagavān atriḥ putravat pratyapadyata", "category": "Epic, Ramayana", "book": "Ramayana", "position": "Kanda 2, Sarga 109, Verse 005"}
{"quote": "svayam ātithyam ādiśya sarvam asya susatkṛtam saumitriṃ ca mahābhāgāṃ sītāṃ ca samasāntvayat", "category": "Epic, Ramayana", "book": "Ramayana", "position": "Kanda 2, Sarga 109, Verse 006"}
{"quote": "patnīṃ ca tam anuprāptāṃ vṛddhām āmantrya satkṛtām sāntvayām āsa dharmajñaḥ sarvabhūtahite rataḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 007"}
{"quote": "anasūyāṃ mahābhāgāṃ tāpasīṃ dharmacāriṇīm pratigṛhṇīṣva vaidehīm abravīd ṛṣisattamaḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 008"}
{"quote": "rāmāya cācacakṣe tāṃ tāpasīṃ dharmacāriṇīm daśa varṣāṇy anāvṛṣṭyā dagdhe loke nirantaram", "category": "Epic, Ramayana", "book": "Ramayana", "position": "Kanda 2, Sarga 109, Verse 009"}
{"quote": "yayā mūlaphale sṛṣṭe jāhnavī ca pravartitā ugreṇa tapasā yuktā niyamaiś cāpy alaṃkṛtā", "category": "Epic, Ramayana", "book": "Ramayana", "position": "Kanda 2, Sarga 109, Verse 010"}
{"quote": "daśavarṣasahasrāṇi yayā taptaṃ mahat tapaḥ anasūyāvratais tāta pratyūhāś ca nibarhitāḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 011"}
{"quote": "devakāryanimittaṃ ca yayā saṃtvaramāṇayā daśarātraṃ kṛtvā rātriḥ seyaṃ māteva te 'nagha", "category": "Epic, Ramayana", "book": "Ramayana", "position": "Kanda 2, Sarga 109, Verse 012"}
{"quote": "tām imāṃ sarvabhūtānāṃ namaskāryāṃ yaśasvinīm abhigacchatu vaidehī vṛddhām akrodhanāṃ sadā", "category": "Epic, Ramayana", "book": "Ramayana", "position": "Kanda 2, Sarga 109, Verse 013"}
{"quote": "evaṃ bruvāṇaṃ tam ṛṣiṃ tathety uktvā sa rāghavaḥ sītām uvāca dharmajñām idaṃ vacanam uttamam", "category": "Epic, Ramayana", "book": "Ramayana", "position": "Kanda 2, Sarga 109, Verse 014"}
{"quote": "rājaputri śrutaṃ tv etan muner asya samīritam śreyo 'rtham ātmanaḥ śīghram abhigaccha tapasvinīm", "category": "Epic, Ramayana", "book": "Ramayana", "position": "Kanda 2, Sarga 109, Verse 015"}
{"quote": "anasūyeti yā loke karmabhiḥ kyātim āgatā tāṃ śīghram abhigaccha tvam abhigamyāṃ tapasvinīm", "category": "Epic, Ramayana", "book": "Ramayana", "position": "Kanda 2, Sarga 109, Verse 016"}
{"quote": "sītā tv etad vacaḥ śrutvā rāghavasya hitaiṣiṇī tām atripatnīṃ dharmajñām abhicakrāma maithilī", "category": "Epic, Ramayana", "book": "Ramayana", "position": "Kanda 2, Sarga 109, Verse 017"}
{"quote": "śithilāṃ valitāṃ vṛddhāṃ jarāpāṇḍuramūrdhajām satataṃ vepamānāṅgīṃ pravāte kadalī yathā", "category": "Epic, Ramayana", "book": "Ramayana", "position": "Kanda 2, Sarga 109, Verse 018"}
{"quote": "tāṃ tu sītā mahābhāgām anasūyāṃ pativratām abhyavādayad avyagrā svaṃ nāma samudāharat", "category": "Epic, Ramayana", "book": "Ramayana", "position": "Kanda 2, Sarga 109, Verse 019"}
{"quote": "abhivādya ca vaidehī tāpasīṃ tām aninditām baddhāñjalipuṭā hṛṣṭā paryapṛcchad anāmayam", "category": "Epic, Ramayana", "book": "Ramayana", "position": "Kanda 2, Sarga 109, Verse 020"}
{"quote": "tataḥ sītāṃ mahābhāgāṃ dṛṣṭvā tāṃ dharmacāriṇīm sāntvayanty abravīd dhṛṣṭā diṣṭyā dharmam avekṣase", "category": "Epic, Ramayana", "book": "Ramayana", "position": "Kanda 2, Sarga 109, Verse 021"}
{"quote": "tyaktvā jñātijanaṃ sīte mānam ṛddhiṃ ca mānini avaruddhaṃ vane rāmaṃ diṣṭyā tvam anugacchasi", "category": "Epic, Ramayana", "book": "Ramayana", "position": "Kanda 2, Sarga 109, Verse 022"}
{"quote": "nagarastho vanastho vā pāpo vā yadi vāśubhaḥ yāsāṃ strīṇāṃ priyo bhartā tāsāṃ lokā mahodayāḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 023"}
{"quote": "duḥśīlaḥ kāmavṛtto vā dhanair vā parivarjitaḥ strīṇām ārya svabhāvānāṃ paramaṃ daivataṃ patiḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 024"}
{"quote": "nāto viśiṣṭaṃ paśyāmi bāndhavaṃ vimṛśanty aham sarvatra yogyaṃ vaidehi tapaḥ kṛtam ivāvyayam", "category": "Epic, Ramayana", "book": "Ramayana", "position": "Kanda 2, Sarga 109, Verse 025"}
{"quote": "na tv evam avagacchanti guṇa doṣam asat striyaḥ kāmavaktavyahṛdayā bhartṛnāthāś caranti yāḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 026"}
{"quote": "prāpnuvanty ayaśaś caiva dharmabhraṃśaṃ ca maithili akārya vaśam āpannāḥ striyo yāḥ khalu tad vidhāḥ", "category": "Epic, Ramayana", "book": "Ramayana", "position": "Kanda 2, Sarga 109, Verse 027"}
{"quote": "tvadvidhās tu guṇair yuktā dṛṣṭalokaparāvarāḥ striyaḥ svarge cariṣyanti yathā puṇyakṛtas tathā", "category": "Epic, Ramayana", "book": "Ramayana", "position": "Kanda 2, Sarga 109, Verse 028"}
{"quote": "sā tv evam uktā vaidehī anasūyān asūyayā pratipūjya vaco mandaṃ pravaktum upacakrame", "category": "Epic, Ramayana", "book": "Ramayana", "position": "Kanda 2, Sarga 110, Verse 001"}
{"quote": "naitad āścaryam āryāyā yan māṃ tvam anubhāṣase viditaṃ tu mamāpy etad yathā nāryāḥ patir guruḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 002"}
{"quote": "yady apy eṣa bhaved bhartā mamārye vṛttavarjitaḥ advaidham upavartavyas tathāpy eṣa mayā bhavet", "category": "Epic, Ramayana", "book": "Ramayana", "position": "Kanda 2, Sarga 110, Verse 003"}
{"quote": "kiṃ punar yo guṇaślāghyaḥ sānukrośo jitendriyaḥ sthirānurāgo dharmātmā mātṛvartī pitṛ priyaḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 004"}
{"quote": "yāṃ vṛttiṃ vartate rāmaḥ kausalyāyāṃ mahābalaḥ tām eva nṛpanārīṇām anyāsām api vartate", "category": "Epic, Ramayana", "book": "Ramayana", "position": "Kanda 2, Sarga 110, Verse 005"}
{"quote": "sakṛd dṛṣṭāsv api strīṣu nṛpeṇa nṛpavatsalaḥ mātṛvad vartate vīro mānam utsṛjya dharmavit", "category": "Epic, Ramayana", "book": "Ramayana", "position": "Kanda 2, Sarga 110, Verse 006"}
{"quote": "āgacchantyāś ca vijanaṃ vanam evaṃ bhayāvaham samāhitaṃ hi me śvaśrvā hṛdaye yat sthitaṃ mama", "category": "Epic, Ramayana", "book": "Ramayana", "position": "Kanda 2, Sarga 110, Verse 007"}
{"quote": "prāṇipradānakāle ca yat purā tv agnisaṃnidhau anuśiṣṭā jananyāsmi vākyaṃ tad api me dhṛtam", "category": "Epic, Ramayana", "book": "Ramayana", "position": "Kanda 2, Sarga 110, Verse 008"}
{"quote": "navīkṛtaṃ tu tat sarvaṃ vākyais te dharmacāriṇi patiśuśrūṣaṇān nāryās tapo nānyad vidhīyate", "category": "Epic, Ramayana", "book": "Ramayana", "position": "Kanda 2, Sarga 110, Verse 009"}
{"quote": "sāvitrī patiśuśrūṣāṃ kṛtvā svarge mahīyate tathā vṛttiś ca yātā tvaṃ patiśuśrūṣayā divam", "category": "Epic, Ramayana", "book": "Ramayana", "position": "Kanda 2, Sarga 110, Verse 010"}
{"quote": "variṣṭhā sarvanārīṇām eṣā ca divi devatā rohiṇī ca vinā candraṃ muhūrtam api dṛśyate", "category": "Epic, Ramayana", "book": "Ramayana", "position": "Kanda 2, Sarga 110, Verse 011"}
{"quote": "evaṃvidhāś ca pravarāḥ striyo bhartṛdṛḍhavratāḥ devaloke mahīyante puṇyena svena karmaṇā", "category": "Epic, Ramayana", "book": "Ramayana", "position": "Kanda 2, Sarga 110, Verse 012"}
{"quote": "tato 'nasūyā saṃhṛṣṭā śrutvoktaṃ sītayā vacaḥ śirasy āghrāya covāca maithilīṃ harṣayanty uta", "category": "Epic, Ramayana", "book": "Ramayana", "position": "Kanda 2, Sarga 110, Verse 013"}
{"quote": "niyamair vividhair āptaṃ tapo hi mahad asti me tat saṃśritya balaṃ sīte chandaye tvāṃ śucivrate", "category": "Epic, Ramayana", "book": "Ramayana", "position": "Kanda 2, Sarga 110, Verse 014"}
{"quote": "upapannaṃ ca yuktaṃ ca vacanaṃ tava maithili prītā cāsmy ucitaṃ kiṃ te karavāṇi bravīhi me kṛtam ity abravīt sītā tapobalasamanvitām", "category": "Epic, Ramayana", "book": "Ramayana", "position": "Kanda 2, Sarga 110, Verse 015"}
{"quote": "sā tv evam uktā dharmajñā tayā prītatarābhavat saphalaṃ ca praharṣaṃ te hanta sīte karomy aham", "category": "Epic, Ramayana", "book": "Ramayana", "position": "Kanda 2, Sarga 110, Verse 016"}
{"quote": "idaṃ divyaṃ varaṃ mālyaṃ vastram ābharaṇāni ca aṅgarāgaṃ ca vaidehi mahārham anulepanam", "category": "Epic, Ramayana", "book": "Ramayana", "position": "Kanda 2, Sarga 110, Verse 017"}
{"quote": "mayā dattam idaṃ sīte tava gātrāṇi śobhayet anurūpam asaṃkliṣṭaṃ nityam eva bhaviṣyati", "category": "Epic, Ramayana", "book": "Ramayana", "position": "Kanda 2, Sarga 110, Verse 018"}
{"quote": "aṅgarāgeṇa divyena liptāṅgī janakātmaje śobhayiṣyāmi bhartāraṃ yathā śrīr viṣṇum avyayam", "category": "Epic, Ramayana", "book": "Ramayana", "position": "Kanda 2, Sarga 110, Verse 019"}
{"quote": "sā vastram aṅgarāgaṃ ca bhūṣaṇāni srajas tathā maithilī pratijagrāha prītidānam anuttamam", "category": "Epic, Ramayana", "book": "Ramayana", "position": "Kanda 2, Sarga 110, Verse 020"}
{"quote": "pratigṛhya ca tat sītā prītidānaṃ yaśasvinī śliṣṭāñjalipuṭā dhīrā samupāsta tapodhanām", "category": "Epic, Ramayana", "book": "Ramayana", "position": "Kanda 2, Sarga 110, Verse 021"}
{"quote": "tathā sītām upāsīnām anasūyā dṛḍhavratā vacanaṃ praṣṭum ārebhe kathāṃ kāṃ cid anupriyām", "category": "Epic, Ramayana", "book": "Ramayana", "position": "Kanda 2, Sarga 110, Verse 022"}
{"quote": "svayaṃvare kila prāptā tvam anena yaśasvinā rāghaveṇeti me sīte kathā śrutim upāgatā", "category": "Epic, Ramayana", "book": "Ramayana", "position": "Kanda 2, Sarga 110, Verse 023"}
{"quote": "tāṃ kathāṃ śrotum icchāmi vistareṇa ca maithili yathānubhūtaṃ kārtsnyena tan me tvaṃ vaktum arhasi", "category": "Epic, Ramayana", "book": "Ramayana", "position": "Kanda 2, Sarga 110, Verse 024"}
{"quote": "evam uktā tu sā sītā tāṃ tato dharmacāriṇīm śrūyatām iti coktvā vai kathayām āsa tāṃ kathām", "category": "Epic, Ramayana", "book": "Ramayana", "position": "Kanda 2, Sarga 110, Verse 025"}
{"quote": "mithilādhipatir vīro janako nāma dharmavit kṣatradharmaṇy abhirato nyāyataḥ śāsti medinīm", "category": "Epic, Ramayana", "book": "Ramayana", "position": "Kanda 2, Sarga 110, Verse 026"}
{"quote": "tasya lāṅgalahastasya karṣataḥ kṣetramaṇḍalam ahaṃ kilotthitā bhittvā jagatīṃ nṛpateḥ sutā", "category": "Epic, Ramayana", "book": "Ramayana", "position": "Kanda 2, Sarga 110, Verse 027"}
{"quote": "sa māṃ dṛṣṭvā narapatir muṣṭivikṣepatatparaḥ pāṃśu guṇṭhita sarvāṅgīṃ vismito janako 'bhavat", "category": "Epic, Ramayana", "book": "Ramayana", "position": "Kanda 2, Sarga 110, Verse 028"}
{"quote": "anapatyena ca snehād aṅkam āropya ca svayam mameyaṃ tanayety uktvā sneho mayi nipātitaḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 029"}
{"quote": "antarikṣe ca vāg uktāpratimā mānuṣī kila evam etan narapate dharmeṇa tanayā tava", "category": "Epic, Ramayana", "book": "Ramayana", "position": "Kanda 2, Sarga 110, Verse 030"}
{"quote": "tataḥ prahṛṣṭo dharmātmā pitā me mithilādhipaḥ avāpto vipulām ṛddhiṃ mām avāpya narādhipaḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 031"}
{"quote": "dattvā cāsmīṣṭavad devyai jyeṣṭhāyai puṇyakarmaṇā tayā saṃbhāvitā cāsmi snigdhayā mātṛsauhṛdāt", "category": "Epic, Ramayana", "book": "Ramayana", "position": "Kanda 2, Sarga 110, Verse 032"}
{"quote": "patisaṃyogasulabhaṃ vayo dṛṣṭvā tu me pitā cintām abhyagamad dīno vittanāśād ivādhanaḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 033"}
{"quote": "sadṛśāc cāpakṛṣṭāc ca loke kanyāpitā janāt pradharṣaṇām avāpnoti śakreṇāpi samo bhuvi", "category": "Epic, Ramayana", "book": "Ramayana", "position": "Kanda 2, Sarga 110, Verse 034"}
{"quote": "tāṃ dharṣaṇām adūrasthāṃ saṃdṛśyātmani pārthivaḥ cinntārṇavagataḥ pāraṃ nāsasādāplavo yatha", "category": "Epic, Ramayana", "book": "Ramayana", "position": "Kanda 2, Sarga 110, Verse 035"}
{"quote": "ayonijāṃ hi māṃ jñātvā nādhyagacchat sa cintayan sadṛśaṃ cānurūpaṃ ca mahīpālaḥ patiṃ mama", "category": "Epic, Ramayana", "book": "Ramayana", "position": "Kanda 2, Sarga 110, Verse 036"}
{"quote": "tasya buddhir iyaṃ jātā cintayānasya saṃtatam svayaṃ varaṃ tanūjāyāḥ kariṣyāmīti dhīmataḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 037"}
{"quote": "mahāyajñe tadā tasya varuṇena mahātmanā dattaṃ dhanurvaraṃ prītyā tūṇī cākṣayya sāyakau", "category": "Epic, Ramayana", "book": "Ramayana", "position": "Kanda 2, Sarga 110, Verse 038"}
{"quote": "asaṃcālyaṃ manuṣyaiś ca yatnenāpi ca gauravāt tan na śaktā namayituṃ svapneṣv api narādhipāḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 039"}
{"quote": "tad dhanuḥ prāpya me pitrā vyāhṛtaṃ satyavādinā samavāye narendrāṇāṃ pūrvam āmantrya pārthivān", "category": "Epic, Ramayana", "book": "Ramayana", "position": "Kanda 2, Sarga 110, Verse 040"}
{"quote": "idaṃ ca dhanur udyamya sajyaṃ yaḥ kurute naraḥ tasya me duhitā bhāryā bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 041"}
{"quote": "tac ca dṛṣṭvā dhanuḥśreṣṭhaṃ gauravād girisaṃnibham abhivādya nṛpā jagmur aśaktās tasya tolane", "category": "Epic, Ramayana", "book": "Ramayana", "position": "Kanda 2, Sarga 110, Verse 042"}
{"quote": "sudīrghasya tu kālasya rāghavo 'yaṃ mahādyutiḥ viśvāmitreṇa sahito yajñaṃ draṣṭuṃ samāgataḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 043"}
{"quote": "lakṣmaṇena saha bhrātrā rāmaḥ satyaparākramaḥ viśvāmitras tu dharmātmā mama pitrā supūjitaḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 044"}
{"quote": "provāca pitaraṃ tatra rāghavo rāmalakṣmaṇau sutau daśarathasyemau dhanurdarśanakāṅkṣiṇau ity uktas tena vipreṇa tad dhanuḥ samupānayat", "category": "Epic, Ramayana", "book": "Ramayana", "position": "Kanda 2, Sarga 110, Verse 045"}
{"quote": "nimeṣāntaramātreṇa tad ānamya sa vīryavān jyāṃ samāropya jhaṭiti pūrayām āsa vīryavān", "category": "Epic, Ramayana", "book": "Ramayana", "position": "Kanda 2, Sarga 110, Verse 046"}
{"quote": "tena pūrayatā vegān madhye bhagnaṃ dvidhā dhanuḥ tasya śabdo 'bhavad bhīmaḥ patitasyāśaner iva", "category": "Epic, Ramayana", "book": "Ramayana", "position": "Kanda 2, Sarga 110, Verse 047"}
{"quote": "tato 'haṃ tatra rāmāya pitrā satyābhisaṃdhinā udyatā dātum udyamya jalabhājanam uttamam", "category": "Epic, Ramayana", "book": "Ramayana", "position": "Kanda 2, Sarga 110, Verse 048"}
{"quote": "dīyamānāṃ na tu tadā pratijagrāha rāghavaḥ avijñāya pituś chandam ayodhyādhipateḥ prabhoḥ", "category": "Epic, Ramayana", "book": "Ramayana", "position": "Kanda 2, Sarga 110, Verse 049"}
{"quote": "tataḥ śvaśuram āmantrya vṛddhaṃ daśarathaṃ nṛpam mama pitrā ahaṃ dattā rāmāya viditātmane", "category": "Epic, Ramayana", "book": "Ramayana", "position": "Kanda 2, Sarga 110, Verse 050"}
{"quote": "mama caivānujā sādhvī ūrmilā priyadarśanā bhāryārthe lakṣmaṇasyāpi dattā pitrā mama svayam", "category": "Epic, Ramayana", "book": "Ramayana", "position": "Kanda 2, Sarga 110, Verse 051"}
{"quote": "evaṃ dattāsmi rāmāya tadā tasmin svayaṃ vare anuraktā ca dharmeṇa patiṃ vīryavatāṃ varam", "category": "Epic, Ramayana", "book": "Ramayana", "position": "Kanda 2, Sarga 110, Verse 052"}
{"quote": "anasūyā tu dharmajñā śrutvā tāṃ mahatīṃ kathām paryaṣvajata bāhubhyāṃ śirasy āghrāya maithilīm", "category": "Epic, Ramayana", "book": "Ramayana", "position": "Kanda 2, Sarga 111, Verse 001"}
{"quote": "vyaktākṣarapadaṃ citraṃ bhāṣitaṃ madhuraṃ tvayā yathā svayaṃvaraṃ vṛttaṃ tat sarvaṃ hi śrutaṃ mayā", "category": "Epic, Ramayana", "book": "Ramayana", "position": "Kanda 2, Sarga 111, Verse 002"}
{"quote": "rame 'haṃ kathayā te tu dṛḍhaṃ madhurabhāṣiṇi ravir astaṃ gataḥ śrīmān upohya rajanīṃ śivām", "category": "Epic, Ramayana", "book": "Ramayana", "position": "Kanda 2, Sarga 111, Verse 003"}
{"quote": "divasaṃ prati kīrṇānām āhārārthaṃ patatriṇām saṃdhyākāle nilīnānāṃ nidrārthaṃ śrūyate dhvaniḥ", "category": "Epic, Ramayana", "book": "Ramayana", "position": "Kanda 2, Sarga 111, Verse 004"}
{"quote": "ete cāpy abhiṣekārdrā munayaḥ phalaśodhanāḥ sahitā upavartante salilāplutavalkalāḥ", "category": "Epic, Ramayana", "book": "Ramayana", "position": "Kanda 2, Sarga 111, Verse 005"}
{"quote": "ṛṣīṇām agnihotreṣu huteṣu vidhipurvakam kapotāṅgāruṇo dhūmo dṛśyate pavanoddhataḥ", "category": "Epic, Ramayana", "book": "Ramayana", "position": "Kanda 2, Sarga 111, Verse 006"}
{"quote": "alpaparṇā hi taravo ghanībhūtāḥ samantataḥ viprakṛṣṭe 'pi ye deśe na prakāśanti vai diśaḥ", "category": "Epic, Ramayana", "book": "Ramayana", "position": "Kanda 2, Sarga 111, Verse 007"}
{"quote": "rajanī rasasattvāni pracaranti samantataḥ tapovanamṛgā hy ete veditīrtheṣu śerate", "category": "Epic, Ramayana", "book": "Ramayana", "position": "Kanda 2, Sarga 111, Verse 008"}
{"quote": "saṃpravṛttā niśā sīte nakṣatrasamalaṃkṛtā jyotsnā prāvaraṇaś candro dṛśyate 'bhyudito 'mbare", "category": "Epic, Ramayana", "book": "Ramayana", "position": "Kanda 2, Sarga 111, Verse 009"}
{"quote": "gamyatām anujānāmi rāmasyānucarī bhava kathayantyā hi madhuraṃ tvayāhaṃ paritoṣitā", "category": "Epic, Ramayana", "book": "Ramayana", "position": "Kanda 2, Sarga 111, Verse 010"}
{"quote": "alaṃkuru ca tāvat tvaṃ pratyakṣaṃ mama maithili prītiṃ janaya me vatsa divyālaṃkāraśobhinī", "category": "Epic, Ramayana", "book": "Ramayana", "position": "Kanda 2, Sarga 111, Verse 011"}
{"quote": "sā tadā samalaṃkṛtya sītā surasutopamā praṇamya śirasā tasyai rāmaṃ tv abhimukhī yayau", "category": "Epic, Ramayana", "book": "Ramayana", "position": "Kanda 2, Sarga 111, Verse 012"}
{"quote": "tathā tu bhūṣitāṃ sītāṃ dadarśa vadatāṃ varaḥ rāghavaḥ prītidānena tapasvinyā jaharṣa ca", "category": "Epic, Ramayana", "book": "Ramayana", "position": "Kanda 2, Sarga 111, Verse 013"}
{"quote": "nyavedayat tataḥ sarvaṃ sītā rāmāya maithilī prītidānaṃ tapasvinyā vasanābharaṇasrajām", "category": "Epic, Ramayana", "book": "Ramayana", "position": "Kanda 2, Sarga 111, Verse 014"}
{"quote": "prahṛṣṭas tv abhavad rāmo lakṣmaṇaś ca mahārathaḥ maithilyāḥ satkriyāṃ dṛṣṭvā mānuṣeṣu sudurlabhām", "category": "Epic, Ramayana", "book": "Ramayana", "position": "Kanda 2, Sarga 111, Verse 015"}
{"quote": "tatas tāṃ sarvarīṃ prītaḥ puṇyāṃ śaśinibhānanaḥ arcitas tāpasaiḥ siddhair uvāsa raghunandanaḥ", "category": "Epic, Ramayana", "book": "Ramayana", "position": "Kanda 2, Sarga 111, Verse 016"}
{"quote": "tasyāṃ rātryāṃ vyatītāyām abhiṣicya hutāgnikān āpṛcchetāṃ naravyāghrau tāpasān vanagocarān", "category": "Epic, Ramayana", "book": "Ramayana", "position": "Kanda 2, Sarga 111, Verse 017"}
{"quote": "tāv ūcus te vanacarās tāpasā dharmacāriṇaḥ vanasya tasya saṃcāraṃ rākṣasaiḥ samabhiplutam", "category": "Epic, Ramayana", "book": "Ramayana", "position": "Kanda 2, Sarga 111, Verse 018"}
{"quote": "eṣa panthā maharṣīṇāṃ phalāny āharatāṃ vane anena tu vanaṃ durgaṃ gantuṃ rāghava te kṣamam", "category": "Epic, Ramayana", "book": "Ramayana", "position": "Kanda 2, Sarga 111, Verse 019"}
{"quote": "itīva taiḥ prāñjalibhis tapasvibhir dvijaiḥ kṛtasvastyayanaḥ paraṃtapaḥ vanaṃ sabhāryaḥ praviveśa rāghavaḥ salakṣmaṇaḥ sūrya ivābhramaṇḍalam", "category": "Epic, Ramayana", "book": "Ramayana", "position": "Kanda 2, Sarga 111, Verse 020"}
{"quote": "praviśya tu mahāraṇyaṃ daṇḍakāraṇyam ātmavān dadarśa rāmo durdharṣas tāpasāśramamaṇḍalam", "category": "Epic, Ramayana", "book": "Ramayana", "position": "Kanda 3, Sarga 001, Verse 001"}
{"quote": "kuśacīraparikṣiptaṃ brāhmyā lakṣmyā samāvṛtam yathā pradīptaṃ durdharśaṃ gagane sūryamaṇḍalam", "category": "Epic, Ramayana", "book": "Ramayana", "position": "Kanda 3, Sarga 001, Verse 002"}
{"quote": "śaraṇyaṃ sarvabhūtānāṃ susamṛṣṭājiraṃ sadā pūjitaṃ copanṛttaṃ ca nityam apsarasāṃ gaṇaiḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 003"}
{"quote": "viśālair agniśaraṇaiḥ srugbhāṇḍair ajinaiḥ kuśaiḥ samidbhis toyakalaśaiḥ phalamūlaiś ca śobhitam", "category": "Epic, Ramayana", "book": "Ramayana", "position": "Kanda 3, Sarga 001, Verse 004"}
{"quote": "āraṇyaiś ca mahāvṛkṣaiḥ puṇyaiḥ svāduphalair vṛtam balihomārcitaṃ puṇyaṃ brahmaghoṣanināditam", "category": "Epic, Ramayana", "book": "Ramayana", "position": "Kanda 3, Sarga 001, Verse 005"}
{"quote": "puṣpair vanyaiḥ parikṣiptaṃ padminyā ca sapadmayā phalamūlāśanair dāntaiś cīrakṛṣṇājināmbaraiḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 006"}
{"quote": "sūryavaiśvānarābhaiś ca purāṇair munibhir vṛtam puṇyaiś a niyatāhāraiḥ śobhitaṃ paramarṣibhiḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 007"}
{"quote": "tad brahmabhavanaprakhyaṃ brahmaghoṣanināditam brahmavidbhir mahābhāgair brāhmaṇair upaśobhitam", "category": "Epic, Ramayana", "book": "Ramayana", "position": "Kanda 3, Sarga 001, Verse 008"}
{"quote": "tad dṛṣṭvā rāghavaḥ śrīmāṃs tāpasāśramamaṇḍalam abhyagacchan mahātejā vijyaṃ kṛtvā mahad dhanuḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 009"}
{"quote": "divyajñānopapannās te rāmaṃ dṛṣṭvā maharṣayaḥ abhyagacchaṃs tadā prītā vaidehīṃ ca yaśasvinīm", "category": "Epic, Ramayana", "book": "Ramayana", "position": "Kanda 3, Sarga 001, Verse 010"}
{"quote": "te taṃ somam ivodyantaṃ dṛṣṭvā vai dharmacāriṇaḥ maṅgalāni prayuñjānāḥ pratyagṛhṇan dṛḍhavratāḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 011"}
{"quote": "rūpasaṃhananaṃ lakṣmīṃ saukumāryaṃ suveṣatām dadṛśur vismitākārā rāmasya vanavāsinaḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 012"}
{"quote": "vaidehīṃ lakṣmaṇaṃ rāmaṃ netrair animiṣair iva āścaryabhūtān dadṛśuḥ sarve te vanacāriṇaḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 013"}
{"quote": "atrainaṃ hi mahābhāgāḥ sarvabhūtahite ratāḥ atithiṃ parṇaśālāyāṃ rāghavaṃ saṃnyaveśayan", "category": "Epic, Ramayana", "book": "Ramayana", "position": "Kanda 3, Sarga 001, Verse 014"}
{"quote": "tato rāmasya satkṛtya vidhinā pāvakopamāḥ ājahrus te mahābhāgāḥ salilaṃ dharmacāriṇaḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 015"}
{"quote": "mūlaṃ puṣpaṃ phalaṃ vanyam āśramaṃ ca mahātmanaḥ nivedayītvā dharmajñās tataḥ prāñjalayo 'bruvan", "category": "Epic, Ramayana", "book": "Ramayana", "position": "Kanda 3, Sarga 001, Verse 016"}
{"quote": "dharmapālo janasyāsya śaraṇyaś ca mahāyaśāḥ pūjanīyaś ca mānyaś ca rājā daṇḍadharo guruḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 017"}
{"quote": "indrasyaiva caturbhāgaḥ prajā rakṣati rāghava rājā tasmād vanān bhogān bhuṅkte lokanamaskṛtaḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 018"}
{"quote": "te vayaṃ bhavatā rakṣyā bhavadviṣayavāsinaḥ nagarastho vanastho vā tvaṃ no rājā janeśvaraḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 019"}
{"quote": "nyastadaṇḍā vayaṃ rājañ jitakrodhā jitendriyāḥ rakṣitavyās tvayā śaśvad garbhabhūtās tapodhanāḥ", "category": "Epic, Ramayana", "book": "Ramayana", "position": "Kanda 3, Sarga 001, Verse 020"}
{"quote": "evam uktvā phalair mūlaiḥ puṣpair vanyaiś ca rāghavam anyaiś ca vividhāhāraiḥ salakṣmaṇam apūjayan", "category": "Epic, Ramayana", "book": "Ramayana", "position": "Kanda 3, Sarga 001, Verse 021"}
{"quote": "tathānye tāpasāḥ siddhā rāmaṃ vaiśvānaropamāḥ nyāyavṛttā yathānyāyaṃ tarpayām āsur īśvaram", "category": "Epic, Ramayana", "book": "Ramayana", "position": "Kanda 3, Sarga 001, Verse 022"}
{"quote": "kṛtātithyo 'tha rāmas tu sūryasyodayanaṃ prati āmantrya sa munīn sarvān vanam evānvagāhata", "category": "Epic, Ramayana", "book": "Ramayana", "position": "Kanda 3, Sarga 002, Verse 001"}
{"quote": "nānāmṛgagaṇākīrṇaṃ śārdūlavṛkasevitam dhvastavṛkṣalatāgulmaṃ durdarśa salilāśayam", "category": "Epic, Ramayana", "book": "Ramayana", "position": "Kanda 3, Sarga 002, Verse 002"}
{"quote": "niṣkūjanānāśakuni jhillikā gaṇanāditam lakṣmaṇānugato rāmo vanamadhyaṃ dadarśa ha", "category": "Epic, Ramayana", "book": "Ramayana", "position": "Kanda 3, Sarga 002, Verse 003"}
{"quote": "vanamadhye tu kākutsthas tasmin ghoramṛgāyute dadarśa giriśṛṅgābhaṃ puruṣādaṃ mahāsvanam", "category": "Epic, Ramayana", "book": "Ramayana", "position": "Kanda 3, Sarga 002, Verse 004"}
{"quote": "gabhīrākṣaṃ mahāvaktraṃ vikaṭaṃ viṣamodaram bībhatsaṃ viṣamaṃ dīrghaṃ vikṛtaṃ ghoradarśanam", "category": "Epic, Ramayana", "book": "Ramayana", "position": "Kanda 3, Sarga 002, Verse 005"}
{"quote": "vasānaṃ carmavaiyāghraṃ vasārdraṃ rudhirokṣitam trāsanaṃ sarvabhūtānāṃ vyāditāsyam ivāntakam", "category": "Epic, Ramayana", "book": "Ramayana", "position": "Kanda 3, Sarga 002, Verse 006"}
{"quote": "trīn siṃhāṃś caturo vyāghrān dvau vṛkau pṛṣatān daśa saviṣāṇaṃ vasādigdhaṃ gajasya ca śiro mahat", "category": "Epic, Ramayana", "book": "Ramayana", "position": "Kanda 3, Sarga 002, Verse 007"}
{"quote": "avasajyāyase śūle vinadantaṃ mahāsvanam sa rāmaṃ lakṣmaṇaṃ caiva sītāṃ dṛṣṭvā ca maithilīm", "category": "Epic, Ramayana", "book": "Ramayana", "position": "Kanda 3, Sarga 002, Verse 008"}
{"quote": "abhyadhāvat susaṃkruddhaḥ prajāḥ kāla ivāntakaḥ sa kṛtvā bhairavaṃ nādaṃ cālayann iva medinīm", "category": "Epic, Ramayana", "book": "Ramayana", "position": "Kanda 3, Sarga 002, Verse 009"}
{"quote": "aṅgenādāya vaidehīm apakramya tato 'bravīt yuvāṃ jaṭācīradharau sabhāryau kṣīṇajīvitau", "category": "Epic, Ramayana", "book": "Ramayana", "position": "Kanda 3, Sarga 002, Verse 010"}
{"quote": "praviṣṭau daṇḍakāraṇyaṃ śaracāpāsidhāriṇau kathaṃ tāpasayor vāṃ ca vāsaḥ pramadayā saha", "category": "Epic, Ramayana", "book": "Ramayana", "position": "Kanda 3, Sarga 002, Verse 011"}
{"quote": "adharmacāriṇau pāpau kau yuvāṃ munidūṣakau ahaṃ vanam idaṃ durgaṃ virāgho nāma rākṣasaḥ", "category": "Epic, Ramayana", "book": "Ramayana", "position": "Kanda 3, Sarga 002, Verse 012"}
{"quote": "carāmi sāyudho nityam ṛṣimāṃsāni bhakṣayan iyaṃ nārī varārohā mama bharyā bhaviṣyati yuvayoḥ pāpayoś cāhaṃ pāsyāmi rudhiraṃ mṛdhe", "category": "Epic, Ramayana", "book": "Ramayana", "position": "Kanda 3, Sarga 002, Verse 013"}
{"quote": "tasyaivaṃ bruvato dhṛṣṭaṃ virādhasya durātmanaḥ śrutvā sagarvitaṃ vākyaṃ saṃbhrāntā janakātmajā sītā prāvepatodvegāt pravāte kadalī yathā", "category": "Epic, Ramayana", "book": "Ramayana", "position": "Kanda 3, Sarga 002, Verse 014"}
{"quote": "tāṃ dṛṣṭvā rāghavaḥ sītāṃ virādhāṅkagatāṃ śubhām abravīl lakṣmaṇaṃ vākyaṃ mukhena pariśuṣyatā", "category": "Epic, Ramayana", "book": "Ramayana", "position": "Kanda 3, Sarga 002, Verse 015"}
{"quote": "paśya saumya narendrasya janakasyātmasaṃbhavām mama bhāryāṃ śubhācārāṃ virādhāṅke praveśitām atyanta sukhasaṃvṛddhāṃ rājaputrīṃ yaśasvinīm", "category": "Epic, Ramayana", "book": "Ramayana", "position": "Kanda 3, Sarga 002, Verse 016"}
{"quote": "yad abhipretam asmāsu priyaṃ vara vṛtaṃ ca yat kaikeyyās tu susaṃvṛttaṃ kṣipram adyaiva lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 002, Verse 017"}
{"quote": "yā na tuṣyati rājyena putrārthe dīrghadarśinī yayāhaṃ sarvabhūtānāṃ hitaḥ prasthāpito vanam adyedānīṃ sakāmā sā yā mātā mama madhyamā", "category": "Epic, Ramayana", "book": "Ramayana", "position": "Kanda 3, Sarga 002, Verse 018"}
{"quote": "parasparśāt tu vaidehyā na duḥkhataram asti me pitur vināśāt saumitre svarājyaharaṇāt tathā", "category": "Epic, Ramayana", "book": "Ramayana", "position": "Kanda 3, Sarga 002, Verse 019"}
{"quote": "iti bruvati kākutsthe bāṣpaśokapariplute abravīl lakṣmaṇaḥ kruddho ruddho nāga iva śvasan", "category": "Epic, Ramayana", "book": "Ramayana", "position": "Kanda 3, Sarga 002, Verse 020"}
{"quote": "anātha iva bhūtānāṃ nāthas tvaṃ vāsavopamaḥ mayā preṣyeṇa kākutstha kimarthaṃ paritapsyase", "category": "Epic, Ramayana", "book": "Ramayana", "position": "Kanda 3, Sarga 002, Verse 021"}
{"quote": "śareṇa nihatasyādya mayā kruddhena rakṣasaḥ virādhasya gatāsor hi mahī pāsyati śoṇitam", "category": "Epic, Ramayana", "book": "Ramayana", "position": "Kanda 3, Sarga 002, Verse 022"}
{"quote": "rājyakāme mama krodho bharate yo babhūva ha taṃ virādhe vimokṣyāmi vajrī vajram ivācale", "category": "Epic, Ramayana", "book": "Ramayana", "position": "Kanda 3, Sarga 002, Verse 023"}
{"quote": "mama bhujabalavegavegitaḥ patatu śaro 'sya mahān mahorasi vyapanayatu tanoś ca jīvitaṃ patatu tataś ca mahīṃ vighūrṇitaḥ", "category": "Epic, Ramayana", "book": "Ramayana", "position": "Kanda 3, Sarga 002, Verse 024"}
{"quote": "athovāca punar vākyaṃ virādhaḥ pūrayan vanam ātmānaṃ pṛcchate brūtaṃ kau yuvāṃ kva gamiṣyathaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 001"}
{"quote": "tam uvāca tato rāmo rākṣasaṃ jvalitānanam pṛcchantaṃ sumahātejā ikṣvākukulam ātmanaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 002"}
{"quote": "kṣatriyo vṛttasaṃpannau viddhi nau vanagocarau tvāṃ tu veditum icchāvaḥ kas tvaṃ carasi daṇḍakān", "category": "Epic, Ramayana", "book": "Ramayana", "position": "Kanda 3, Sarga 003, Verse 003"}
{"quote": "tam uvāca virādhas tu rāmaṃ satyaparākramam hanta vakṣyāmi te rājan nibodha mama rāghava", "category": "Epic, Ramayana", "book": "Ramayana", "position": "Kanda 3, Sarga 003, Verse 004"}
{"quote": "putraḥ kila jayasyāhaṃ mātā mama śatahradā virādha iti mām āhuḥ pṛthivyāṃ sarvarākṣasāḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 005"}
{"quote": "tapasā cāpi me prāptā brahmaṇo hi prasādajā śastreṇāvadhyatā loke 'cchedyābhedyatvam eva ca", "category": "Epic, Ramayana", "book": "Ramayana", "position": "Kanda 3, Sarga 003, Verse 006"}
{"quote": "utsṛjya pramadām enām anapekṣau yathāgatam tvaramāṇau pālayethāṃ na vāṃ jīvitam ādade", "category": "Epic, Ramayana", "book": "Ramayana", "position": "Kanda 3, Sarga 003, Verse 007"}
{"quote": "taṃ rāmaḥ pratyuvācedaṃ kopasaṃraktalocanaḥ rākṣasaṃ vikṛtākāraṃ virādhaṃ pāpacetasaṃ", "category": "Epic, Ramayana", "book": "Ramayana", "position": "Kanda 3, Sarga 003, Verse 008"}
{"quote": "kṣudra dhik tvāṃ tu hīnārthaṃ mṛtyum anveṣase dhruvam raṇe saṃprāpsyase tiṣṭha na me jīvan gamiṣyasi", "category": "Epic, Ramayana", "book": "Ramayana", "position": "Kanda 3, Sarga 003, Verse 009"}
{"quote": "tataḥ sajyaṃ dhanuḥ kṛtvā rāmaḥ suniśitāñ śarān suśīghram abhisaṃdhāya rākṣasaṃ nijaghāna ha", "category": "Epic, Ramayana", "book": "Ramayana", "position": "Kanda 3, Sarga 003, Verse 010"}
{"quote": "dhanuṣā jyāguṇavatā saptabāṇān mumoca ha rukmapuṅkhān mahāvegān suparṇānilatulyagān", "category": "Epic, Ramayana", "book": "Ramayana", "position": "Kanda 3, Sarga 003, Verse 011"}
{"quote": "te śarīraṃ virādhasya bhittvā barhiṇavāsasaḥ nipetuḥ śoṇitādigdhā dharaṇyāṃ pāvakopamāḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 012"}
{"quote": "sa vinadya mahānādaṃ śūlaṃ śakradhvajopamam pragṛhyāśobhata tadā vyāttānana ivāntakaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 013"}
{"quote": "tac chūlaṃ vajrasaṃkāśaṃ gagane jvalanopamam dvābhyāṃ śarābhyāṃ ciccheda rāmaḥ śastrabhṛtāṃ varaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 014"}
{"quote": "tasya raudrasya saumitrir bāhuṃ savyaṃ babhañja ha rāmas tu dakṣiṇaṃ bāhuṃ tarasā tasya rakṣasaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 015"}
{"quote": "sa bhagnabāhuḥ saṃvigno nipapātāśu rākṣasaḥ dharaṇyāṃ meghasaṃkāśo vajrabhinna ivācalaḥ idaṃ provāca kākutsthaṃ virādhaḥ puruṣarṣabham", "category": "Epic, Ramayana", "book": "Ramayana", "position": "Kanda 3, Sarga 003, Verse 016"}
{"quote": "kausalyā suprajās tāta rāmas tvaṃ vidito mayā vaidehī ca mahābhāgā lakṣmaṇaś ca mahāyaśāḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 017"}
{"quote": "abhiśāpād ahaṃ ghorāṃ praviṣṭo rākṣasīṃ tanum tumburur nāma gandharvaḥ śapto vaiśvaraṇena hi", "category": "Epic, Ramayana", "book": "Ramayana", "position": "Kanda 3, Sarga 003, Verse 018"}
{"quote": "prasādyamānaś ca mayā so 'bravīn māṃ mahāyaśāḥ yadā dāśarathī rāmas tvāṃ vadhiṣyati saṃyuge", "category": "Epic, Ramayana", "book": "Ramayana", "position": "Kanda 3, Sarga 003, Verse 019"}
{"quote": "tadā prakṛtim āpanno bhavān svargaṃ gamiṣyati iti vaiśravaṇo rājā rambhāsaktam uvāca ha", "category": "Epic, Ramayana", "book": "Ramayana", "position": "Kanda 3, Sarga 003, Verse 020"}
{"quote": "anupasthīyamāno māṃ saṃkruddho vyajahāra ha tava prasādān mukto 'ham abhiśāpāt sudāruṇāt bhavanaṃ svaṃ gamiṣyāmi svasti vo 'stu paraṃtapa", "category": "Epic, Ramayana", "book": "Ramayana", "position": "Kanda 3, Sarga 003, Verse 021"}
{"quote": "ito vasati dharmātmā śarabhaṅgaḥ pratāpavān adhyardhayojane tāta maharṣiḥ sūryasaṃnibhaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 022"}
{"quote": "taṃ kṣipram abhigaccha tvaṃ sa te śreyo vidhāsyati avaṭe cāpi māṃ rāma nikṣipya kuśalī vraja", "category": "Epic, Ramayana", "book": "Ramayana", "position": "Kanda 3, Sarga 003, Verse 023"}
{"quote": "rakṣasāṃ gatasattvānām eṣa dharmaḥ sanātanaḥ avaṭe ye nidhīyante teṣāṃ lokāḥ sanātanāḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 024"}
{"quote": "evam uktvā tu kākutsthaṃ virādhaḥ śarapīḍitaḥ babhūva svargasaṃprāpto nyastadeho mahābalaḥ", "category": "Epic, Ramayana", "book": "Ramayana", "position": "Kanda 3, Sarga 003, Verse 025"}
{"quote": "taṃ muktakaṇṭham utkṣipya śaṅkukarṇaṃ mahāsvanam virādhaṃ prākṣipac chvabhre nadantaṃ bhairavasvanam", "category": "Epic, Ramayana", "book": "Ramayana", "position": "Kanda 3, Sarga 003, Verse 026"}
{"quote": "tatas tu tau kāñcanacitrakārmukau nihatya rakṣaḥ parigṛhya maithilīm vijahratus tau muditau mahāvane divi sthitau candradivākarāv iva", "category": "Epic, Ramayana", "book": "Ramayana", "position": "Kanda 3, Sarga 003, Verse 027"}
{"quote": "hatvā tu taṃ bhīmabalaṃ virādhaṃ rākṣasaṃ vane tataḥ sītāṃ pariṣvajya samāśvāsya ca vīryavān abravīl lakṣmaṇāṃ rāmo bhrātaraṃ dīptatejasaṃ", "category": "Epic, Ramayana", "book": "Ramayana", "position": "Kanda 3, Sarga 004, Verse 001"}
{"quote": "kaṣṭaṃ vanam idaṃ durgaṃ na ca smo vanagocarāḥ abhigacchāmahe śīghraṃ śarabhaṅgaṃ tapodhanam", "category": "Epic, Ramayana", "book": "Ramayana", "position": "Kanda 3, Sarga 004, Verse 002"}
{"quote": "āśramaṃ śarabhaṅgasya rāghavo 'bhijagāma ha", "category": "Epic, Ramayana", "book": "Ramayana", "position": "Kanda 3, Sarga 004, Verse 003"}
{"quote": "tasya devaprabhāvasya tapasā bhāvitātmanaḥ samīpe śarabhaṅgasya dadarśa mahad adbhutam", "category": "Epic, Ramayana", "book": "Ramayana", "position": "Kanda 3, Sarga 004, Verse 004"}
{"quote": "vibhrājamānaṃ vapuṣā sūryavaiśvānaropamam asaṃspṛśantaṃ vasudhāṃ dadarśa vibudheśvaram", "category": "Epic, Ramayana", "book": "Ramayana", "position": "Kanda 3, Sarga 004, Verse 005"}
{"quote": "suprabhābharaṇaṃ devaṃ virajo 'mbaradhāriṇam tadvidhair eva bahubhiḥ pūjyamānaṃ mahātmabhiḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 006"}
{"quote": "haribhir vājibhir yuktam antarikṣagataṃ ratham dadarśādūratas tasya taruṇādityasaṃnibham", "category": "Epic, Ramayana", "book": "Ramayana", "position": "Kanda 3, Sarga 004, Verse 007"}
{"quote": "pāṇḍurābhraghanaprakhyaṃ candramaṇḍalasaṃnibham apaśyad vimalaṃ chatraṃ citramālyopaśobhitam", "category": "Epic, Ramayana", "book": "Ramayana", "position": "Kanda 3, Sarga 004, Verse 008"}
{"quote": "cāmaravyajane cāgrye rukmadaṇḍe mahādhane gṛhīte vananārībhyāṃ dhūyamāne ca mūrdhani", "category": "Epic, Ramayana", "book": "Ramayana", "position": "Kanda 3, Sarga 004, Verse 009"}
{"quote": "gandharvāmarasiddhāś ca bahavaḥ paramarṣayaḥ antarikṣagataṃ devaṃ vāgbhir agryābhir īḍire", "category": "Epic, Ramayana", "book": "Ramayana", "position": "Kanda 3, Sarga 004, Verse 010"}
{"quote": "dṛṣṭvā śatakratuṃ tatra rāmo lakṣmaṇam abravīt ye hayāḥ puruhūtasya purā śakrasya naḥ śrutāḥ antarikṣagatā divyās ta ime harayo dhruvam", "category": "Epic, Ramayana", "book": "Ramayana", "position": "Kanda 3, Sarga 004, Verse 011"}
{"quote": "ime ca puruṣavyāghra ye tiṣṭhanty abhito ratham śataṃ śataṃ kuṇḍalino yuvānaḥ khaḍgapāṇayaḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 012"}
{"quote": "urodeśeṣu sarveṣāṃ hārā jvalanasaṃnibhāḥ rūpaṃ bibhrati saumitre pañcaviṃśativārṣikam", "category": "Epic, Ramayana", "book": "Ramayana", "position": "Kanda 3, Sarga 004, Verse 013"}
{"quote": "etad dhi kila devānāṃ vayo bhavati nityadā yatheme puruṣavyāghrā dṛśyante priyadarśanāḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 014"}
{"quote": "ihaiva saha vaidehyā muhūrtaṃ tiṣṭha lakṣmaṇa yāvaj janāmy ahaṃ vyaktaṃ ka eṣa dyutimān rathe", "category": "Epic, Ramayana", "book": "Ramayana", "position": "Kanda 3, Sarga 004, Verse 015"}
{"quote": "tam evam uktvā saumitrim ihaiva sthīyatām iti abhicakrāma kākutsthaḥ śarabhaṅgāśramaṃ prati", "category": "Epic, Ramayana", "book": "Ramayana", "position": "Kanda 3, Sarga 004, Verse 016"}
{"quote": "tataḥ samabhigacchantaṃ prekṣya rāmaṃ śacīpatiḥ śarabhaṅgam anujñāpya vibudhān idam abravīt", "category": "Epic, Ramayana", "book": "Ramayana", "position": "Kanda 3, Sarga 004, Verse 017"}
{"quote": "ihopayāty asau rāmo yāvan māṃ nābhibhāṣate niṣṭhāṃ nayata tāvat tu tato māṃ draṣṭum arhati", "category": "Epic, Ramayana", "book": "Ramayana", "position": "Kanda 3, Sarga 004, Verse 018"}
{"quote": "jitavantaṃ kṛtārthaṃ ca draṣṭāham acirād imam karma hy anena kartavyaṃ mahad anyaiḥ suduṣkaram", "category": "Epic, Ramayana", "book": "Ramayana", "position": "Kanda 3, Sarga 004, Verse 019"}
{"quote": "iti vajrī tam āmantrya mānayitvā ca tāpasaṃ rathena hariyuktena yayau divam ariṃdamaḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 020"}
{"quote": "prayāte tu sahasrākṣe rāghavaḥ saparicchadaḥ agnihotram upāsīnaṃ śarabhaṅgam upāgamat", "category": "Epic, Ramayana", "book": "Ramayana", "position": "Kanda 3, Sarga 004, Verse 021"}
{"quote": "tasya pādau ca saṃgṛhya rāmaḥ sītā ca lakṣmaṇaḥ niṣedus tadanujñātā labdhavāsā nimantritāḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 022"}
{"quote": "tataḥ śakropayānaṃ tu paryapṛcchat sa rāghavaḥ śarabhaṅgaś ca tat sarvaṃ rāghavāya nyavedayat", "category": "Epic, Ramayana", "book": "Ramayana", "position": "Kanda 3, Sarga 004, Verse 023"}
{"quote": "mām eṣa varado rāma brahmalokaṃ ninīṣati jitam ugreṇa tapasā duṣprāpam akṛtātmabhiḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 024"}
{"quote": "ahaṃ jñātvā naravyāghra vartamānam adūrataḥ brahmalokaṃ na gacchāmi tvām adṛṣṭvā priyātithim", "category": "Epic, Ramayana", "book": "Ramayana", "position": "Kanda 3, Sarga 004, Verse 025"}
{"quote": "samāgamya gamiṣyāmi tridivaṃ devasevitam akṣayā naraśārdūla jitā lokā mayā śubhāḥ brāhmyāś ca nākapṛṣṭhyāś ca pratigṛhṇīṣva māmakān", "category": "Epic, Ramayana", "book": "Ramayana", "position": "Kanda 3, Sarga 004, Verse 026"}
{"quote": "evam ukto naravyāghraḥ sarvaśāstraviśāradaḥ ṛṣiṇā śarabhaṅgena rāghavo vākyam abravīt", "category": "Epic, Ramayana", "book": "Ramayana", "position": "Kanda 3, Sarga 004, Verse 027"}
{"quote": "aham evāhariṣyāmi sarvāṃl lokān mahāmune āvāsaṃ tv aham icchāmi pradiṣṭam iha kānane", "category": "Epic, Ramayana", "book": "Ramayana", "position": "Kanda 3, Sarga 004, Verse 028"}
{"quote": "rāghaveṇaivam uktas tu śakratulyabalena vai śarabhaṅgo mahāprājñaḥ punar evābravīd vacaḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 029"}
{"quote": "sutīkṣṇam abhigaccha tvaṃ śucau deśe tapasvinam ramaṇīye vanoddeśe sa te vāsaṃ vidhāsyati", "category": "Epic, Ramayana", "book": "Ramayana", "position": "Kanda 3, Sarga 004, Verse 030"}
{"quote": "eṣa panthā naravyāghra muhūrtaṃ paśya tāta mām yāvaj jahāmi gātrāṇi jīrṇaṃ tvacam ivoragaḥ", "category": "Epic, Ramayana", "book": "Ramayana", "position": "Kanda 3, Sarga 004, Verse 031"}
{"quote": "tato 'gniṃ sa samādhāya hutvā cājyena mantravit śarabhaṅgo mahātejāḥ praviveśa hutāśanam", "category": "Epic, Ramayana", "book": "Ramayana", "position": "Kanda 3, Sarga 004, Verse 032"}
{"quote": "tasya romāṇi keśāṃś ca dadāhāgnir mahātmanaḥ jīrṇaṃ tvacaṃ tathāsthīni yac ca māṃsaṃ ca śoṇitam", "category": "Epic, Ramayana", "book": "Ramayana", "position": "Kanda 3, Sarga 004, Verse 033"}
{"quote": "sa ca pāvakasaṃkāśaḥ kumāraḥ samapadyata utthāyāgnicayāt tasmāc charabhaṅgo vyarocata", "category": "Epic, Ramayana", "book": "Ramayana", "position": "Kanda 3, Sarga 004, Verse 034"}
{"quote": "sa lokān āhitāgnīnām ṛṣīṇāṃ ca mahātmanām devānāṃ ca vyatikramya brahmalokaṃ vyarohata", "category": "Epic, Ramayana", "book": "Ramayana", "position": "Kanda 3, Sarga 004, Verse 035"}
{"quote": "sa puṇyakarmā bhuvane dvijarṣabhaḥ pitāmahaṃ sānucaraṃ dadarśa ha pitāmahaś cāpi samīkṣya taṃ dvijaṃ nananda susvāgatam ity uvāca ha", "category": "Epic, Ramayana", "book": "Ramayana", "position": "Kanda 3, Sarga 004, Verse 036"}
{"quote": "śarabhaṅge divaṃ prāpte munisaṃghāḥ samāgatāḥ abhyagacchanta kākutsthaṃ rāmaṃ jvalitatejasaṃ", "category": "Epic, Ramayana", "book": "Ramayana", "position": "Kanda 3, Sarga 005, Verse 001"}
{"quote": "vaikhānasā vālakhilyāḥ saṃprakṣālā marīcipāḥ aśmakuṭṭāś ca bahavaḥ patrāhārāś ca tāpasāḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 002"}
{"quote": "dantolūkhalinaś caiva tathaivonmajjakāḥ pare munayaḥ salilāhārā vāyubhakṣās tathāpare", "category": "Epic, Ramayana", "book": "Ramayana", "position": "Kanda 3, Sarga 005, Verse 003"}
{"quote": "ākāśanilayāś caiva tathā sthaṇḍilaśāyinaḥ tathordhvavāsino dāntās tathārdrapaṭavāsasaḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 004"}
{"quote": "sajapāś ca taponityās tathā pañcatapo'nvitāḥ sarve brāhmyā śriyā juṣṭā dṛḍhayogasamāhitāḥ śarabhaṅgāśrame rāmam abhijagmuś ca tāpasāḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 005"}
{"quote": "abhigamya ca dharmajñā rāmaṃ dharmabhṛtāṃ varam ūcuḥ paramadharmajñam ṛṣisaṃghāḥ samāhitāḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 006"}
{"quote": "tvam ikṣvākukulasyāsya pṛthivyāś ca mahārathaḥ pradhānaś cāsi nāthaś ca devānāṃ maghavān iva", "category": "Epic, Ramayana", "book": "Ramayana", "position": "Kanda 3, Sarga 005, Verse 007"}
{"quote": "viśrutas triṣu lokeṣu yaśasā vikrameṇa ca pitṛvratatvaṃ satyaṃ ca tvayi dharmaś ca puṣkalaḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 008"}
{"quote": "tvām āsādya mahātmānaṃ dharmajñaṃ dharmavatsalam arthitvān nātha vakṣyāmas tac ca naḥ kṣantum arhasi", "category": "Epic, Ramayana", "book": "Ramayana", "position": "Kanda 3, Sarga 005, Verse 009"}
{"quote": "adhārmas tu mahāṃs tāta bhavet tasya mahīpateḥ yo hared baliṣaḍbhāgaṃ na ca rakṣati putravat", "category": "Epic, Ramayana", "book": "Ramayana", "position": "Kanda 3, Sarga 005, Verse 010"}
{"quote": "yuñjānaḥ svān iva prāṇān prāṇair iṣṭān sutān iva nityayuktaḥ sadā rakṣan sarvān viṣayavāsinaḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 011"}
{"quote": "prāpnoti śāśvatīṃ rāma kīrtiṃ sa bahuvārṣikīm brahmaṇaḥ sthānam āsādya tatra cāpi mahīyate", "category": "Epic, Ramayana", "book": "Ramayana", "position": "Kanda 3, Sarga 005, Verse 012"}
{"quote": "yat karoti paraṃ dharmaṃ munir mūlaphalāśanaḥ tatra rājñaś caturbhāgaḥ prajā dharmeṇa rakṣataḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 013"}
{"quote": "so 'yaṃ brāhmaṇabhūyiṣṭho vānaprasthagaṇo mahān tvan nātho 'nāthavad rāma rākṣasair vadhyate bhṛśam", "category": "Epic, Ramayana", "book": "Ramayana", "position": "Kanda 3, Sarga 005, Verse 014"}
{"quote": "ehi paśya śarīrāṇi munīnāṃ bhāvitātmanām hatānāṃ rākṣasair ghorair bahūnāṃ bahudhā vane", "category": "Epic, Ramayana", "book": "Ramayana", "position": "Kanda 3, Sarga 005, Verse 015"}
{"quote": "pampānadīnivāsānām anumandākinīm api citrakūṭālayānāṃ ca kriyate kadanaṃ mahat", "category": "Epic, Ramayana", "book": "Ramayana", "position": "Kanda 3, Sarga 005, Verse 016"}
{"quote": "evaṃ vayaṃ na mṛṣyāmo viprakāraṃ tapasvinam kriyamāṇaṃ vane ghoraṃ rakṣobhir bhīmakarmabhiḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 017"}
{"quote": "tatas tvāṃ śaraṇārthaṃ ca śaraṇyaṃ samupasthitāḥ paripālaya no rāma vadhyamānān niśācaraiḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 018"}
{"quote": "etac chrutvā tu kākutsthas tāpasānāṃ tapasvinām idaṃ provāca dharmātmā sarvān eva tapasvinaḥ naivam arhatha māṃ vaktum ājñāpyo 'haṃ tapasvinam", "category": "Epic, Ramayana", "book": "Ramayana", "position": "Kanda 3, Sarga 005, Verse 019"}
{"quote": "bhavatām arthasiddhyartham āgato 'haṃ yadṛcchayā tasya me 'yaṃ vane vāso bhaviṣyati mahāphalaḥ tapasvināṃ raṇe śatrūn hantum icchāmi rākṣasān", "category": "Epic, Ramayana", "book": "Ramayana", "position": "Kanda 3, Sarga 005, Verse 020"}
{"quote": "dattvā varaṃ cāpi tapodhanānāṃ dharme dhṛtātmā sahalakṣmaṇena tapodhanaiś cāpi sahārya vṛttaḥ sutīṣkṇam evābhijagāma vīraḥ", "category": "Epic, Ramayana", "book": "Ramayana", "position": "Kanda 3, Sarga 005, Verse 021"}
{"quote": "rāmas tu sahito bhrātrā sītayā ca paraṃtapaḥ sutīkṣṇasyāśramapadaṃ jagāma saha tair dvijaiḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 001"}
{"quote": "sa gatvā dūram adhvānaṃ nadīs tīrtva bahūdakāḥ dadarśa vipulaṃ śailaṃ mahāmegham ivonnatam", "category": "Epic, Ramayana", "book": "Ramayana", "position": "Kanda 3, Sarga 006, Verse 002"}
{"quote": "tatas tad ikṣvākuvarau satataṃ vividhair drumaiḥ kānanaṃ tau viviśatuḥ sītayā saha rāghavau", "category": "Epic, Ramayana", "book": "Ramayana", "position": "Kanda 3, Sarga 006, Verse 003"}
{"quote": "praviṣṭas tu vanaṃ ghoraṃ bahupuṣpaphaladrumam dadarśāśramam ekānte cīramālāpariṣkṛtam", "category": "Epic, Ramayana", "book": "Ramayana", "position": "Kanda 3, Sarga 006, Verse 004"}
{"quote": "tatra tāpasam āsīnaṃ malapaṅkajaṭādharam rāmaḥ sutīkṣṇaṃ vidhivat tapovṛddham abhāṣata", "category": "Epic, Ramayana", "book": "Ramayana", "position": "Kanda 3, Sarga 006, Verse 005"}
{"quote": "rāmo 'ham asmi bhagavan bhavantaṃ draṣṭum āgataḥ tan mābhivada dharmajña maharṣe satyavikrama", "category": "Epic, Ramayana", "book": "Ramayana", "position": "Kanda 3, Sarga 006, Verse 006"}
{"quote": "sa nirīkṣya tato vīraṃ rāmaṃ dharmabhṛtāṃ varam samāśliṣya ca bāhubhyām idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 006, Verse 007"}
{"quote": "svāgataṃ khalu te vīra rāma dharmabhṛtāṃ vara āśramo 'yaṃ tvayākrāntaḥ sanātha iva sāmpratam", "category": "Epic, Ramayana", "book": "Ramayana", "position": "Kanda 3, Sarga 006, Verse 008"}
{"quote": "pratīkṣamāṇas tvām eva nārohe 'haṃ mahāyaśaḥ devalokam ito vīra dehaṃ tyaktvā mahītale", "category": "Epic, Ramayana", "book": "Ramayana", "position": "Kanda 3, Sarga 006, Verse 009"}
{"quote": "citrakūṭam upādāya rājyabhraṣṭo 'si me śrutaḥ ihopayātaḥ kākutstho devarājaḥ śatakratuḥ sarvāṃl lokāñ jitān āha mama puṇyena karmaṇā", "category": "Epic, Ramayana", "book": "Ramayana", "position": "Kanda 3, Sarga 006, Verse 010"}
{"quote": "teṣu devarṣijuṣṭeṣu jiteṣu tapasā mayā matprasādāt sabhāryas tvaṃ viharasva salakṣmaṇaḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 011"}
{"quote": "tam ugratapasaṃ dīptaṃ maharṣiṃ satyavādinam pratyuvācātmavān rāmo brahmāṇam iva vāsavaḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 012"}
{"quote": "aham evāhariṣyāmi svayaṃ lokān mahāmune āvāsaṃ tv aham icchāmi pradiṣṭam iha kānane", "category": "Epic, Ramayana", "book": "Ramayana", "position": "Kanda 3, Sarga 006, Verse 013"}
{"quote": "bhavān sarvatra kuśalaḥ sarvabhūtahite rataḥ ākhyātaḥ śarabhaṅgena gautamena mahātmanā", "category": "Epic, Ramayana", "book": "Ramayana", "position": "Kanda 3, Sarga 006, Verse 014"}
{"quote": "evam uktas tu rāmeṇa maharṣir lokaviśrutaḥ abravīn madhuraṃ vākyaṃ harṣeṇa mahatāplutaḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 015"}
{"quote": "ayam evāśramo rāma guṇavān ramyatām iha ṛṣisaṃghānucaritaḥ sadā mūlaphalair yutaḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 016"}
{"quote": "imam āśramam āgamya mṛgasaṃghā mahāyaśāḥ aṭitvā pratigacchanti lobhayitvākutobhayāḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 017"}
{"quote": "tac chrutvā vacanaṃ tasya maharṣer lakṣmaṇāgrajaḥ uvāca vacanaṃ dhīro vikṛṣya saśaraṃ dhanuḥ", "category": "Epic, Ramayana", "book": "Ramayana", "position": "Kanda 3, Sarga 006, Verse 018"}
{"quote": "tān ahaṃ sumahābhāga mṛgasaṃghān samāgatān hanyāṃ niśitadhāreṇa śareṇāśanivarcasā", "category": "Epic, Ramayana", "book": "Ramayana", "position": "Kanda 3, Sarga 006, Verse 019"}
{"quote": "bhavāṃs tatrābhiṣajyeta kiṃ syāt kṛcchrataraṃ tataḥ etasminn āśrame vāsaṃ ciraṃ tu na samarthaye", "category": "Epic, Ramayana", "book": "Ramayana", "position": "Kanda 3, Sarga 006, Verse 020"}
{"quote": "tam evam uktvā varadaṃ rāmaḥ saṃdhyām upāgamat anvāsya paścimāṃ saṃdhyāṃ tatra vāsam akalpayat", "category": "Epic, Ramayana", "book": "Ramayana", "position": "Kanda 3, Sarga 006, Verse 021"}
{"quote": "tataḥ śubhaṃ tāpasabhojyam annaṃ svayaṃ sutīkṣṇaḥ puruṣarṣabhābhyām tābhyāṃ susatkṛtya dadau mahātmā saṃdhyānivṛttau rajanīṃ samīkṣya", "category": "Epic, Ramayana", "book": "Ramayana", "position": "Kanda 3, Sarga 006, Verse 022"}
{"quote": "rāmas tu sahasaumitriḥ sutīkṣṇenābhipūjitaḥ pariṇamya niśāṃ tatra prabhāte pratyabudhyata", "category": "Epic, Ramayana", "book": "Ramayana", "position": "Kanda 3, Sarga 007, Verse 001"}
{"quote": "utthāya tu yathākālaṃ rāghavaḥ saha sītayā upāspṛśat suśītena jalenotpalagandhinā", "category": "Epic, Ramayana", "book": "Ramayana", "position": "Kanda 3, Sarga 007, Verse 002"}
{"quote": "atha te 'gniṃ surāṃś caiva vaidehī rāmalakṣmaṇau kālyaṃ vidhivad abhyarcya tapasviśaraṇe vane", "category": "Epic, Ramayana", "book": "Ramayana", "position": "Kanda 3, Sarga 007, Verse 003"}
{"quote": "udayanntaṃ dinakaraṃ dṛṣṭvā vigatakalmaṣāḥ sutīkṣṇam abhigamyedaṃ ślakṣṇaṃ vacanam abruvan", "category": "Epic, Ramayana", "book": "Ramayana", "position": "Kanda 3, Sarga 007, Verse 004"}
{"quote": "sukhoṣitāḥ sma bhagavaṃs tvayā pūjyena pūjitāḥ āpṛcchāmaḥ prayāsyāmo munayas tvarayanti naḥ", "category": "Epic, Ramayana", "book": "Ramayana", "position": "Kanda 3, Sarga 007, Verse 005"}
{"quote": "tvarāmahe vayaṃ draṣṭuṃ kṛtsnam āśramamaṇḍalam ṛṣīṇāṃ puṇyaśīlānāṃ daṇḍakāraṇyavāsinām", "category": "Epic, Ramayana", "book": "Ramayana", "position": "Kanda 3, Sarga 007, Verse 006"}
{"quote": "abhyanujñātum icchāmaḥ sahaibhir munipuṅgavaiḥ dharmanityais tapodāntair viśikhair iva pāvakaiḥ", "category": "Epic, Ramayana", "book": "Ramayana", "position": "Kanda 3, Sarga 007, Verse 007"}
{"quote": "aviṣahyātapo yāvat sūryo nātivirājite amārgeṇāgatāṃ lakṣmīṃ prāpyevānvayavarjitaḥ", "category": "Epic, Ramayana", "book": "Ramayana", "position": "Kanda 3, Sarga 007, Verse 008"}
{"quote": "tāvad icchāmahe gantum ity uktvā caraṇau muneḥ vavande sahasaumitriḥ sītayā saha rāghavaḥ", "category": "Epic, Ramayana", "book": "Ramayana", "position": "Kanda 3, Sarga 007, Verse 009"}
{"quote": "tau saṃspṛśantau caraṇāv utthāpya munipuṃgavaḥ gāḍham āliṅgya sasneham idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 007, Verse 010"}
{"quote": "ariṣṭaṃ gaccha panthānaṃ rāma saumitriṇā saha sītayā cānayā sārdhaṃ chāyayevānuvṛttayā", "category": "Epic, Ramayana", "book": "Ramayana", "position": "Kanda 3, Sarga 007, Verse 011"}
{"quote": "paśyāśramapadaṃ ramyaṃ daṇḍakāraṇyavāsinām eṣāṃ tapasvināṃ vīra tapasā bhāvitātmanām", "category": "Epic, Ramayana", "book": "Ramayana", "position": "Kanda 3, Sarga 007, Verse 012"}
{"quote": "suprājyaphalamūlāni puṣpitāni vanāni ca praśāntamṛgayūthāni śāntapakṣigaṇāni ca", "category": "Epic, Ramayana", "book": "Ramayana", "position": "Kanda 3, Sarga 007, Verse 013"}
{"quote": "phullapaṅkajaṣaḍāni prasannasalilāni ca kāraṇḍavavikīrṇāni taṭākāni sarāṃsi ca", "category": "Epic, Ramayana", "book": "Ramayana", "position": "Kanda 3, Sarga 007, Verse 014"}
{"quote": "drakṣyase dṛṣṭiramyāṇi giriprasravaṇāni ca ramaṇīyāny araṇyāni mayūrābhirutāni ca", "category": "Epic, Ramayana", "book": "Ramayana", "position": "Kanda 3, Sarga 007, Verse 015"}
{"quote": "gamyatāṃ vatsa saumitre bhavān api ca gacchatu āgantavyaṃ ca te dṛṣṭvā punar evāśramaṃ mama", "category": "Epic, Ramayana", "book": "Ramayana", "position": "Kanda 3, Sarga 007, Verse 016"}
{"quote": "evam uktas tathety uktvā kākutsthaḥ sahalakṣmaṇaḥ pradakṣiṇaṃ muniṃ kṛtā prasthātum upacakrame", "category": "Epic, Ramayana", "book": "Ramayana", "position": "Kanda 3, Sarga 007, Verse 017"}
{"quote": "tataḥ śubhatare tūṇī dhanuṣī cāyatekṣaṇā dadau sītā tayor bhrātroḥ khaḍgau ca vimalau tataḥ", "category": "Epic, Ramayana", "book": "Ramayana", "position": "Kanda 3, Sarga 007, Verse 018"}
{"quote": "ābadhya ca śubhe tūṇī cāpe cādāya sasvane niṣkrāntāv āśramād gantum ubhau tau rāmalakṣmaṇau", "category": "Epic, Ramayana", "book": "Ramayana", "position": "Kanda 3, Sarga 007, Verse 019"}
{"quote": "sutīkṣṇenābhyanujñātaṃ prasthitaṃ raghunandanam vaidehī snigdhayā vācā bhartāram idam abravīt", "category": "Epic, Ramayana", "book": "Ramayana", "position": "Kanda 3, Sarga 008, Verse 001"}
{"quote": "ayaṃ dharmaḥ susūkṣmeṇa vidhinā prāpyate mahān nivṛttena ca śakyo 'yaṃ vyasanāt kāmajād iha", "category": "Epic, Ramayana", "book": "Ramayana", "position": "Kanda 3, Sarga 008, Verse 002"}
{"quote": "trīṇy eva vyasanāny atra kāmajāni bhavanty uta mithyā vākyaṃ paramakaṃ tasmād gurutarāv ubhau paradārābhigamanaṃ vinā vairaṃ ca raudratā", "category": "Epic, Ramayana", "book": "Ramayana", "position": "Kanda 3, Sarga 008, Verse 003"}
{"quote": "mithyāvākyaṃ na te bhūtaṃ na bhaviṣyati rāghava kuto 'bhilaṣaṇaṃ strīṇāṃ pareṣāṃ dharmanāśanam", "category": "Epic, Ramayana", "book": "Ramayana", "position": "Kanda 3, Sarga 008, Verse 004"}
{"quote": "tac ca sarvaṃ mahābāho śakyaṃ voḍhuṃ jitendriyaiḥ tava vaśyendriyatvaṃ ca jānāmi śubhadarśana", "category": "Epic, Ramayana", "book": "Ramayana", "position": "Kanda 3, Sarga 008, Verse 005"}
{"quote": "tṛtīyaṃ yad idaṃ raudraṃ paraprāṇābhihiṃsanam nirvairaṃ kriyate mohāt tac ca te samupasthitam", "category": "Epic, Ramayana", "book": "Ramayana", "position": "Kanda 3, Sarga 008, Verse 006"}
{"quote": "pratijñātas tvayā vīra daṇḍakāraṇyavāsinām ṛṣīṇāṃ rakṣaṇārthāya vadhaḥ saṃyati rakṣasām", "category": "Epic, Ramayana", "book": "Ramayana", "position": "Kanda 3, Sarga 008, Verse 007"}
{"quote": "etannimittaṃ ca vanaṃ daṇḍakā iti viśrutam prasthitas tvaṃ saha bhrātrā dhṛtabāṇaśarāsanaḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 008"}
{"quote": "tatas tvāṃ prasthitaṃ dṛṣṭvā mama cintākulaṃ manaḥ tvad vṛttaṃ cintayantyā vai bhaven niḥśreyasaṃ hitam", "category": "Epic, Ramayana", "book": "Ramayana", "position": "Kanda 3, Sarga 008, Verse 009"}
{"quote": "na hi me rocate vīra gamanaṃ daṇḍakān prati kāraṇaṃ tatra vakṣyāmi vadantyāḥ śrūyatāṃ mama", "category": "Epic, Ramayana", "book": "Ramayana", "position": "Kanda 3, Sarga 008, Verse 010"}
{"quote": "tvaṃ hi bāṇadhanuṣpāṇir bhrātrā saha vanaṃ gataḥ dṛṣṭvā vanacarān sarvān kaccit kuryāḥ śaravyayam", "category": "Epic, Ramayana", "book": "Ramayana", "position": "Kanda 3, Sarga 008, Verse 011"}
{"quote": "kṣatriyāṇām iha dhanur hutāśasyendhanāni ca samīpataḥ sthitaṃ tejobalam ucchrayate bhṛśam", "category": "Epic, Ramayana", "book": "Ramayana", "position": "Kanda 3, Sarga 008, Verse 012"}
{"quote": "purā kila mahābāho tapasvī satyavāk śuciḥ kasmiṃś cid abhavat puṇye vane ratamṛgadvije", "category": "Epic, Ramayana", "book": "Ramayana", "position": "Kanda 3, Sarga 008, Verse 013"}
{"quote": "tasyaiva tapaso vighnaṃ kartum indraḥ śacīpatiḥ khaḍgapāṇir athāgacchad āśramaṃ bhaṭa rūpadhṛk", "category": "Epic, Ramayana", "book": "Ramayana", "position": "Kanda 3, Sarga 008, Verse 014"}
{"quote": "tasmiṃs tad āśramapade nihitaḥ khaḍga uttamaḥ sa nyāsavidhinā dattaḥ puṇye tapasi tiṣṭhataḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 015"}
{"quote": "sa tac chastram anuprāpya nyāsarakṣaṇatatparaḥ vane tu vicaraty eva rakṣan pratyayam ātmanaḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 016"}
{"quote": "yatra gacchaty upādātuṃ mūlāni ca phalāni ca na vinā yāti taṃ khaḍgaṃ nyāsarakṣaṇatatparaḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 017"}
{"quote": "nityaṃ śastraṃ parivahan krameṇa sa tapodhanaḥ cakāra raudrīṃ svāṃ buddhiṃ tyaktvā tapasi niścayam", "category": "Epic, Ramayana", "book": "Ramayana", "position": "Kanda 3, Sarga 008, Verse 018"}
{"quote": "tataḥ sa raudrābhirataḥ pramatto 'dharmakarṣitaḥ tasya śastrasya saṃvāsāj jagāma narakaṃ muniḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 019"}
{"quote": "snehāc ca bahumānāc ca smāraye tvāṃ na śikṣaye na kathaṃ cana sā kāryā hṛhītadhanuṣā tvayā", "category": "Epic, Ramayana", "book": "Ramayana", "position": "Kanda 3, Sarga 008, Verse 020"}
{"quote": "buddhir vairaṃ vinā hantuṃ rākṣasān daṇḍakāśritān aparādhaṃ vinā hantuṃ lokān vīra na kāmaye", "category": "Epic, Ramayana", "book": "Ramayana", "position": "Kanda 3, Sarga 008, Verse 021"}
{"quote": "kṣatriyāṇāṃ tu vīrāṇāṃ vaneṣu niyatātmanām dhanuṣā kāryam etāvad ārtānām abhirakṣaṇam", "category": "Epic, Ramayana", "book": "Ramayana", "position": "Kanda 3, Sarga 008, Verse 022"}
{"quote": "kva ca śastraṃ kva ca vanaṃ kva ca kṣātraṃ tapaḥ kva ca vyāviddham idam asmābhir deśadharmas tu pūjyatām", "category": "Epic, Ramayana", "book": "Ramayana", "position": "Kanda 3, Sarga 008, Verse 023"}
{"quote": "tad āryakaluṣā buddhir jāyate śastrasevanāt punar gatvā tv ayodhyāyāṃ kṣatradharmaṃ cariṣyasi", "category": "Epic, Ramayana", "book": "Ramayana", "position": "Kanda 3, Sarga 008, Verse 024"}
{"quote": "akṣayā tu bhavet prītiḥ śvaśrū śvaśurayor mama yadi rājyaṃ hi saṃnyasya bhaves tvaṃ nirato muniḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 025"}
{"quote": "dharmād arthaḥ prabhavati dharmāt prabhavate sukham dharmeṇa labhate sarvaṃ dharmasāram idaṃ jagat", "category": "Epic, Ramayana", "book": "Ramayana", "position": "Kanda 3, Sarga 008, Verse 026"}
{"quote": "ātmānaṃ niyamais tais taiḥ karṣayitvā prayatnataḥ prāpyate nipuṇair dharmo na sukhāl labhyate sukham", "category": "Epic, Ramayana", "book": "Ramayana", "position": "Kanda 3, Sarga 008, Verse 027"}
{"quote": "nityaṃ śucimatiḥ saumya cara dharmaṃ tapovane sarvaṃ hi viditaṃ tubhyaṃ trailokyam api tattvataḥ", "category": "Epic, Ramayana", "book": "Ramayana", "position": "Kanda 3, Sarga 008, Verse 028"}
{"quote": "strīcāpalād etad udāhṛtaṃ me dharmaṃ ca vaktuṃ tava kaḥ samarthaḥ vicārya buddhyā tu sahānujena yad rocate tat kuru mācireṇa", "category": "Epic, Ramayana", "book": "Ramayana", "position": "Kanda 3, Sarga 008, Verse 029"}
{"quote": "vākyam etat tu vaidehyā vyāhṛtaṃ bhartṛbhaktayā śrutvā dharme sthito rāmaḥ pratyuvācātha maithilīm", "category": "Epic, Ramayana", "book": "Ramayana", "position": "Kanda 3, Sarga 009, Verse 001"}
{"quote": "hitam uktaṃ tvayā devi snigdhayā sadṛśaṃ vacaḥ kulaṃ vyapadiśantyā ca dharmajñe janakātmaje", "category": "Epic, Ramayana", "book": "Ramayana", "position": "Kanda 3, Sarga 009, Verse 002"}
{"quote": "kiṃ tu vakṣyāmy ahaṃ devi tvayaivoktam idaṃ vacaḥ kṣatriyair dhāryate cāpo nārtaśabdo bhaved iti", "category": "Epic, Ramayana", "book": "Ramayana", "position": "Kanda 3, Sarga 009, Verse 003"}
{"quote": "te cārtā daṇḍakāraṇye munayaḥ saṃśitavratāḥ māṃ sīte svayam āgamya śaraṇyāḥ śaraṇaṃ gatāḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 004"}
{"quote": "vasanto dharmaniratā vane mūlaphalāśanāḥ na labhante sukhaṃ bhītā rākṣasaiḥ krūrakarmabhiḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 005"}
{"quote": "kāle kāle ca niratā niyamair vividhair vane bhakṣyante rākṣasair bhīmair naramāṃsopajīvibhiḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 006"}
{"quote": "te bhakṣyamāṇā munayo daṇḍakāraṇyavāsinaḥ asmān abhyavapadyeti mām ūcur dvijasattamāḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 007"}
{"quote": "mayā tu vacanaṃ śrutvā teṣām evaṃ mukhāc cyutam kṛtvā caraṇaśuśrūṣāṃ vākyam etad udāhṛtam", "category": "Epic, Ramayana", "book": "Ramayana", "position": "Kanda 3, Sarga 009, Verse 008"}
{"quote": "prasīdantu bhavanto me hrīr eṣā hi mamātulā yadīdṛśair ahaṃ viprair upastheyair upasthitaḥ kiṃ karomīti ca mayā vyāhṛtaṃ dvijasaṃnidhau", "category": "Epic, Ramayana", "book": "Ramayana", "position": "Kanda 3, Sarga 009, Verse 009"}
{"quote": "sarvair eva samāgamya vāg iyaṃ samudāhṛtā rākṣasair daṇḍakāraṇye bahubhiḥ kāmarūpibhiḥ arditāḥ sma bhṛśaṃ rāma bhavān nas trātum arhati", "category": "Epic, Ramayana", "book": "Ramayana", "position": "Kanda 3, Sarga 009, Verse 010"}
{"quote": "homakāle tu saṃprāpte parvakāleṣu cānagha dharṣayanti sma durdharṣā rākṣasāḥ piśitāśanāḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 011"}
{"quote": "rākṣasair dharṣitānāṃ ca tāpasānāṃ tapasvinām gatiṃ mṛgayamāṇānāṃ bhavān naḥ paramā gatiḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 012"}
{"quote": "kāmaṃ tapaḥ prabhāvena śaktā hantuṃ niśācarān cirārjitaṃ tu necchāmas tapaḥ khaṇḍayituṃ vayam", "category": "Epic, Ramayana", "book": "Ramayana", "position": "Kanda 3, Sarga 009, Verse 013"}
{"quote": "bahuvighnaṃ taponityaṃ duścaraṃ caiva rāghava tena śāpaṃ na muñcāmo bhakṣyamāṇāś ca rākṣasaiḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 014"}
{"quote": "tad ardyamānān rakṣobhir daṇḍakāraṇyavāsibhiḥ rakṣanas tvaṃ saha bhrātrā tvannāthā hi vayaṃ vane", "category": "Epic, Ramayana", "book": "Ramayana", "position": "Kanda 3, Sarga 009, Verse 015"}
{"quote": "mayā caitad vacaḥ śrutvā kārtsnyena paripālanam ṛṣīṇāṃ daṇḍakāraṇye saṃśrutaṃ janakātmaje", "category": "Epic, Ramayana", "book": "Ramayana", "position": "Kanda 3, Sarga 009, Verse 016"}
{"quote": "saṃśrutya ca na śakṣyāmi jīvamānaḥ pratiśravam munīnām anyathā kartuṃ satyam iṣṭaṃ hi me sadā", "category": "Epic, Ramayana", "book": "Ramayana", "position": "Kanda 3, Sarga 009, Verse 017"}
{"quote": "apy ahaṃ jīvitaṃ jahyāṃ tvāṃ vā sīte salakṣmaṇām na tu pratijñāṃ saṃśrutya brāhmaṇebhyo viśeṣataḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 018"}
{"quote": "tad avaśyaṃ mayā kāryam ṛṣīṇāṃ paripālanam anuktenāpi vaidehi pratijñāya tu kiṃ punaḥ", "category": "Epic, Ramayana", "book": "Ramayana", "position": "Kanda 3, Sarga 009, Verse 019"}
{"quote": "mama snehāc ca sauhārdād idam uktaṃ tvayā vacaḥ parituṣṭo 'smy ahaṃ sīte na hy aniṣṭo 'nuśiṣyate sadṛśaṃ cānurūpaṃ ca kulasya tava śobhane", "category": "Epic, Ramayana", "book": "Ramayana", "position": "Kanda 3, Sarga 009, Verse 020"}
{"quote": "ity evam uktvā vacanaṃ mahātmā sītāṃ priyāṃ maithila rājaputrīm rāmo dhanuṣmān sahalakṣmaṇena jagāma ramyāṇi tapovanāni", "category": "Epic, Ramayana", "book": "Ramayana", "position": "Kanda 3, Sarga 009, Verse 021"}
{"quote": "agrataḥ prayayau rāmaḥ sītā madhye sumadhyamā pṛṣṭhatas tu dhanuṣpāṇir lakṣmaṇo 'nujagāma ha", "category": "Epic, Ramayana", "book": "Ramayana", "position": "Kanda 3, Sarga 010, Verse 001"}
{"quote": "tau paśyamānau vividhāñ śailaprasthān vanāni ca nadīś ca vividhā ramyā jagmatuḥ saha sītayā", "category": "Epic, Ramayana", "book": "Ramayana", "position": "Kanda 3, Sarga 010, Verse 002"}
{"quote": "sārasāṃś cakravākāṃś ca nadīpulinacāriṇaḥ sarāṃsi ca sapadmāni yutāni jalajaiḥ khagaiḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 003"}
{"quote": "yūthabaddhāṃś ca pṛṣatān madonmattān viṣāṇinaḥ mahiṣāṃś ca varāhāṃś ca gajāṃś ca drumavairiṇaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 004"}
{"quote": "te gatvā dūram adhvānaṃ lambamāne divākare dadṛśuḥ sahitā ramyaṃ taṭākaṃ yojanāyatam", "category": "Epic, Ramayana", "book": "Ramayana", "position": "Kanda 3, Sarga 010, Verse 005"}
{"quote": "padmapuṣkarasaṃbādhaṃ gajayūthair alaṃkṛtam sārasair haṃsakādambaiḥ saṃkulaṃ jalacāribhiḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 006"}
{"quote": "prasannasalile ramyatasmin sarasi śuśruve gītavāditranirghoṣo na tu kaś cana dṛśyate", "category": "Epic, Ramayana", "book": "Ramayana", "position": "Kanda 3, Sarga 010, Verse 007"}
{"quote": "tataḥ kautūhalād rāmo lakṣmaṇaś ca mahārathaḥ muniṃ dharmabhṛtaṃ nāma praṣṭuṃ samupacakrame", "category": "Epic, Ramayana", "book": "Ramayana", "position": "Kanda 3, Sarga 010, Verse 008"}
{"quote": "idam atyadbhutaṃ śrutvā sarveṣāṃ no mahāmune kautūhalaṃ mahaj jātaṃ kim idaṃ sādhu kathyatām", "category": "Epic, Ramayana", "book": "Ramayana", "position": "Kanda 3, Sarga 010, Verse 009"}
{"quote": "tenaivam ukto dharmātmā rāghaveṇa munis tadā prabhāvaṃ sarasaḥ kṛtsnam ākhyātum upacakrame", "category": "Epic, Ramayana", "book": "Ramayana", "position": "Kanda 3, Sarga 010, Verse 010"}
{"quote": "idaṃ pañcāpsaro nāma taṭākaṃ sārvakālikam nirmitaṃ tapasā rāma muninā māṇḍakarṇinā", "category": "Epic, Ramayana", "book": "Ramayana", "position": "Kanda 3, Sarga 010, Verse 011"}
{"quote": "sa hi tepe tapas tīvraṃ māṇḍakarṇir mahāmuniḥ daśavarṣasahasrāṇi vāyubhakṣo jalāśraya", "category": "Epic, Ramayana", "book": "Ramayana", "position": "Kanda 3, Sarga 010, Verse 012"}
{"quote": "tataḥ pravyathitāḥ sarve devāḥ sāgnipurogamāḥ abruvan vacanaṃ sarve paraspara samāgatāḥ asmakaṃ kasya cit sthānam eṣa prārthayate muniḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 013"}
{"quote": "tataḥ kartuṃ tapovighnaṃ sarvair devair niyojitāḥ pradhānāpsarasaḥ pañcavidyuccalitavarcasaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 014"}
{"quote": "apsarobhis tatas tābhir munir dṛṣṭaparāvaraḥ nīto madanavaśyatvaṃ surāṇāṃ kāryasiddhaye", "category": "Epic, Ramayana", "book": "Ramayana", "position": "Kanda 3, Sarga 010, Verse 015"}
{"quote": "tāś caivāpsarasaḥ pañcamuneḥ patnītvam āgatāḥ taṭāke nirmitaṃ tāsām asminn antarhitaṃ gṛham", "category": "Epic, Ramayana", "book": "Ramayana", "position": "Kanda 3, Sarga 010, Verse 016"}
{"quote": "tatraivāpsarasaḥ pañcanivasantyo yathāsukham ramayanti tapoyogān muniṃ yauvanam āsthitam", "category": "Epic, Ramayana", "book": "Ramayana", "position": "Kanda 3, Sarga 010, Verse 017"}
{"quote": "tāsāṃ saṃkrīḍamānānām eṣa vāditraniḥsvanaḥ śrūyate bhūṣaṇonmiśro gītaśabdo manoharaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 018"}
{"quote": "āścaryam iti tasyaitad vacanaṃ bhāvitātmanaḥ rāghavaḥ pratijagrāha saha bhrātrā mahāyaśāḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 019"}
{"quote": "evaṃ kathayamānasya dadarśāśramamaṇḍalam kuśacīraparikṣiptaṃ nānāvṛkṣasamāvṛtam", "category": "Epic, Ramayana", "book": "Ramayana", "position": "Kanda 3, Sarga 010, Verse 020"}
{"quote": "praviśya saha vaidehyā lakṣmaṇena ca rāghavaḥ tadā tasmin sa kākutsthaḥ śrīmaty āśramamaṇḍale", "category": "Epic, Ramayana", "book": "Ramayana", "position": "Kanda 3, Sarga 010, Verse 021"}
{"quote": "uṣitvā susukhaṃ tatra pūrjyamāno maharṣibhiḥ jagāma cāśramāṃs teṣāṃ paryāyeṇa tapasvinām", "category": "Epic, Ramayana", "book": "Ramayana", "position": "Kanda 3, Sarga 010, Verse 022"}
{"quote": "yeṣām uṣitavān pūrvaṃ sakāśe sa mahāstravit kva cit paridaśān māsān ekaṃ saṃvatsaraṃ kva cit", "category": "Epic, Ramayana", "book": "Ramayana", "position": "Kanda 3, Sarga 010, Verse 023"}
{"quote": "kva cic ca caturo māsān pañcaṣaṭ cāparān kva cit aparatrādhikān māsān adhyardham adhikaṃ kva cit", "category": "Epic, Ramayana", "book": "Ramayana", "position": "Kanda 3, Sarga 010, Verse 024"}
{"quote": "trīn māsān aṣṭamāsāṃś ca rāghavo nyavasat sukham tathā saṃvasatas tasya munīnām āśrameṣu vai ramataś cānukulyena yayuḥ saṃvatsarā daśa", "category": "Epic, Ramayana", "book": "Ramayana", "position": "Kanda 3, Sarga 010, Verse 025"}
{"quote": "parisṛtya ca dharmajño rāghavaḥ saha sītayā sutīkṣṇasyāśramaṃ śrīmān punar evājagāma ha", "category": "Epic, Ramayana", "book": "Ramayana", "position": "Kanda 3, Sarga 010, Verse 026"}
{"quote": "sa tam āśramam āgamya munibhiḥ pratipūjitaḥ tatrāpi nyavasad rāmaḥ kaṃ cit kālam ariṃdamaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 027"}
{"quote": "athāśramastho vinayāt kadā cit taṃ mahāmunim upāsīnaḥ sa kākutsthaḥ sutīkṣṇam idam abravīt", "category": "Epic, Ramayana", "book": "Ramayana", "position": "Kanda 3, Sarga 010, Verse 028"}
{"quote": "asminn araṇye bhagavann agastyo munisattamaḥ vasatīti mayā nityaṃ kathāḥ kathayatāṃ śrutam", "category": "Epic, Ramayana", "book": "Ramayana", "position": "Kanda 3, Sarga 010, Verse 029"}
{"quote": "na tu jānāmi taṃ deśaṃ vanasyāsya mahattayā kutrāśramapadaṃ puṇyaṃ maharṣes tasya dhīmataḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 030"}
{"quote": "prasādāt tatra bhavataḥ sānujaḥ saha sītayā agastyam abhigaccheyam abhivādayituṃ munim", "category": "Epic, Ramayana", "book": "Ramayana", "position": "Kanda 3, Sarga 010, Verse 031"}
{"quote": "manoratho mahān eṣa hṛdi saṃparivartate yad ahaṃ taṃ munivaraṃ śuśrūṣeyam api svayam", "category": "Epic, Ramayana", "book": "Ramayana", "position": "Kanda 3, Sarga 010, Verse 032"}
{"quote": "iti rāmasya sa muniḥ śrutvā dharmātmano vacaḥ sutīkṣṇaḥ pratyuvācedaṃ prīto daśarathātmajam", "category": "Epic, Ramayana", "book": "Ramayana", "position": "Kanda 3, Sarga 010, Verse 033"}
{"quote": "aham apy etad eva tvāṃ vaktukāmaḥ salakṣmaṇam agastyam abhigaccheti sītayā saha rāghava", "category": "Epic, Ramayana", "book": "Ramayana", "position": "Kanda 3, Sarga 010, Verse 034"}
{"quote": "diṣṭyā tv idānīm arthe 'smin svayam eva bravīṣi mām aham ākhyāmi te vatsa yatrāgastyo mahāmuniḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 035"}
{"quote": "yojanāny āśramāt tāta yāhi catvāri vai tataḥ dakṣiṇena mahāñ śrīmān agastyabhrātur āśramaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 036"}
{"quote": "sthalaprāye vanoddeśe pippalīvanaśobhite bahupuṣpaphale ramye nānāśakuninādite", "category": "Epic, Ramayana", "book": "Ramayana", "position": "Kanda 3, Sarga 010, Verse 037"}
{"quote": "padminyo vividhās tatra prasannasalilāḥ śivāḥ haṃsakāraṇḍavākīrṇāś cakravākopaśobhitāḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 038"}
{"quote": "tatraikāṃ rajanīm uṣya prabhāte rāma gamyatām dakṣiṇāṃ diśam āsthāya vanakhaṇḍasya pārśvataḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 039"}
{"quote": "tatrāgastyāśramapadaṃ gatvā yojanam antaram ramaṇīye vanoddeśe bahupādapa saṃvṛte raṃsyate tatra vaidehī lakṣmaṇaś ca tvayā saha", "category": "Epic, Ramayana", "book": "Ramayana", "position": "Kanda 3, Sarga 010, Verse 040"}
{"quote": "sa hi ramyo vanoddeśo bahupādapasaṃkulaḥ yadi buddhiḥ kṛtā draṣṭum agastyaṃ taṃ mahāmunim adyaiva gamane buddhiṃ rocayasva mahāyaśaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 041"}
{"quote": "iti rāmo muneḥ śrutvā saha bhrātrābhivādya ca pratasthe 'gastyam uddiśya sānujaḥ saha sītayā", "category": "Epic, Ramayana", "book": "Ramayana", "position": "Kanda 3, Sarga 010, Verse 042"}
{"quote": "paśyan vanāni citrāṇi parvapāṃś cābhrasaṃnibhān sarāṃsi saritaś caiva pathi mārgavaśānugāḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 043"}
{"quote": "sutīkṣṇenopadiṣṭena gatvā tena pathā sukham idaṃ paramasaṃhṛṣṭo vākyaṃ lakṣmaṇam abravīt", "category": "Epic, Ramayana", "book": "Ramayana", "position": "Kanda 3, Sarga 010, Verse 044"}
{"quote": "etad evāśramapadaṃ nūnaṃ tasya mahātmanaḥ agastyasya muner bhrātur dṛśyate puṇyakarmaṇaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 045"}
{"quote": "yathā hīme vanasyāsya jñātāḥ pathi sahasraśaḥ saṃnatāḥ phalabhareṇa puṣpabhāreṇa ca drumāḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 046"}
{"quote": "pippalīnāṃ ca pakvānāṃ vanād asmād upāgataḥ gandho 'yaṃ pavanotkṣiptaḥ sahasā kaṭukodayaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 047"}
{"quote": "tatra tatra ca dṛśyante saṃkṣiptāḥ kāṣṭhasaṃcayāḥ lūnāś ca pathi dṛśyante darbhā vaidūryavarcasaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 048"}
{"quote": "etac ca vanamadhyasthaṃ kṛṣṇābhraśikharopamam pāvakasyāśramasthasya dhūmāgraṃ saṃpradṛśyate", "category": "Epic, Ramayana", "book": "Ramayana", "position": "Kanda 3, Sarga 010, Verse 049"}
{"quote": "vivikteṣu ca tīrtheṣu kṛtasnānā dvijātayaḥ puṣpopahāraṃ kurvanti kusumaiḥ svayam ārjitaiḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 050"}
{"quote": "tat sutīkṣṇasya vacanaṃ yathā saumya mayā śrutam agastyasyāśramo bhrātur nūnam eṣa bhaviṣyati", "category": "Epic, Ramayana", "book": "Ramayana", "position": "Kanda 3, Sarga 010, Verse 051"}
{"quote": "nigṛhya tarasā mṛtyuṃ lokānāṃ hitakāmyayā yasya bhrātrā kṛteyaṃ dik śaraṇyā puṇyakarmaṇā", "category": "Epic, Ramayana", "book": "Ramayana", "position": "Kanda 3, Sarga 010, Verse 052"}
{"quote": "ihaikadā kila krūro vātāpir api celvalaḥ bhrātarau sahitāv āstāṃ brāhmaṇaghnau mahāsurau", "category": "Epic, Ramayana", "book": "Ramayana", "position": "Kanda 3, Sarga 010, Verse 053"}
{"quote": "dhārayan brāhmaṇaṃ rūpam ilvalaḥ saṃskṛtaṃ vadan āmantrayati viprān sa śrāddham uddiśya nirghṛṇaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 054"}
{"quote": "bhrātaraṃ saṃskṛtaṃ bhrātā tatas taṃ meṣarūpiṇam tān dvijān bhojayām āsa śrāddhadṛṣṭena karmaṇā", "category": "Epic, Ramayana", "book": "Ramayana", "position": "Kanda 3, Sarga 010, Verse 055"}
{"quote": "tato bhuktavatāṃ teṣāṃ viprāṇām ilvalo 'bravīt vātāpe niṣkramasveti svareṇa mahatā vadan", "category": "Epic, Ramayana", "book": "Ramayana", "position": "Kanda 3, Sarga 010, Verse 056"}
{"quote": "tato bhrātur vacaḥ śrutvā vātāpir meṣavan nadan bhittvā bhitvā śarīrāṇi brāhmaṇānāṃ viniṣpatat", "category": "Epic, Ramayana", "book": "Ramayana", "position": "Kanda 3, Sarga 010, Verse 057"}
{"quote": "brāhmaṇānāṃ sahasrāṇi tair evaṃ kāmarūpibhiḥ vināśitāni saṃhatya nityaśaḥ piśitāśanaiḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 058"}
{"quote": "agastyena tadā devaiḥ prārthitena maharṣiṇā anubhūya kila śrāddhe bhakṣitaḥ sa mahāsuraḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 059"}
{"quote": "tataḥ saṃpannam ity uktvā dattvā hastāvasecanam bhrātaraṃ niṣkramasveti ilvalaḥ so 'bhyabhāṣata", "category": "Epic, Ramayana", "book": "Ramayana", "position": "Kanda 3, Sarga 010, Verse 060"}
{"quote": "taṃ tathā bhāṣamāṇaṃ tu bhrātaraṃ vipraghātinam abravīt prahasan dhīmān agastyo munisattamaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 061"}
{"quote": "kuto niṣkramituṃ śaktir mayā jīrṇasya rakṣasaḥ bhrātus te meṣa rūpasya gatasya yamasādanam", "category": "Epic, Ramayana", "book": "Ramayana", "position": "Kanda 3, Sarga 010, Verse 062"}
{"quote": "atha tasya vacaḥ śrutvā bhrātur nidhanasaṃśritam pradharṣayitum ārebhe muniṃ krodhān niśācaraḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 063"}
{"quote": "so 'bhyadravad dvijendraṃ taṃ muninā dīptatejasā cakṣuṣānalakalpena nirdagdho nidhanaṃ gataḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 064"}
{"quote": "tasyāyam āśramo bhrātus taṭākavanaśobhitaḥ viprānukampayā yena karmedaṃ duṣkaraṃ kṛtam", "category": "Epic, Ramayana", "book": "Ramayana", "position": "Kanda 3, Sarga 010, Verse 065"}
{"quote": "evaṃ kathayamānasya tasya saumitriṇā saha rāmasyāstaṃ gataḥ sūryaḥ saṃdhyākālo 'bhyavartata", "category": "Epic, Ramayana", "book": "Ramayana", "position": "Kanda 3, Sarga 010, Verse 066"}
{"quote": "upāsya paścimāṃ saṃdhyāṃ saha bhrātrā yathāvidhi praviveśāśramapadaṃ tam ṛṣiṃ cābhyavādayan", "category": "Epic, Ramayana", "book": "Ramayana", "position": "Kanda 3, Sarga 010, Verse 067"}
{"quote": "samyak pratigṛhītas tu muninā tena rāghavaḥ nyavasat tāṃ niśām ekāṃ prāśya mūlaphalāni ca", "category": "Epic, Ramayana", "book": "Ramayana", "position": "Kanda 3, Sarga 010, Verse 068"}
{"quote": "tasyāṃ rātryāṃ vyatītāyāṃ vimale sūryamaṇḍale bhrātaraṃ tam agastyasya āmantrayata rāghavaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 069"}
{"quote": "abhivādaye tvā bhagavan sukham adhyuṣito niśām āmantraye tvāṃ gacchāmi guruṃ te draṣṭum agrajam", "category": "Epic, Ramayana", "book": "Ramayana", "position": "Kanda 3, Sarga 010, Verse 070"}
{"quote": "gamyatām iti tenokto jagāma raghunandanaḥ yathoddiṣṭena mārgeṇa vanaṃ tac cāvalokayan", "category": "Epic, Ramayana", "book": "Ramayana", "position": "Kanda 3, Sarga 010, Verse 071"}
{"quote": "nīvārān panasāṃs tālāṃs timiśān vañjulān dhavān ciribilvān madhūkāṃś ca bilvān api ca tindukān", "category": "Epic, Ramayana", "book": "Ramayana", "position": "Kanda 3, Sarga 010, Verse 072"}
{"quote": "puṣpitān puṣpitāgrābhir latābhir anuveṣṭitān dadarśa rāmaḥ śataśas tatra kāntārapādapān", "category": "Epic, Ramayana", "book": "Ramayana", "position": "Kanda 3, Sarga 010, Verse 073"}
{"quote": "hastihastair vimṛditān vānarair upaśobhitān mattaiḥ śakunisaṃghaiś ca śataśaḥ pratināditān", "category": "Epic, Ramayana", "book": "Ramayana", "position": "Kanda 3, Sarga 010, Verse 074"}
{"quote": "tato 'bravīt samīpasthaṃ rāmo rājīvalocanaḥ pṛṣṭhato 'nugataṃ vīraṃ lakṣmaṇaṃ lakṣmivardhanam", "category": "Epic, Ramayana", "book": "Ramayana", "position": "Kanda 3, Sarga 010, Verse 075"}
{"quote": "snigdhapatrā yathā vṛkṣā yathā kṣāntā mṛgadvijāḥ āśramo nātidūrastho maharṣer bhāvitātmanaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 076"}
{"quote": "agastya iti vikhyāto loke svenaiva karmaṇā āśramo dṛśyate tasya pariśrānta śramāpahaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 077"}
{"quote": "prājyadhūmākulavanaś cīramālāpariṣkṛtaḥ praśāntamṛgayūthaś ca nānāśakunināditaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 078"}
{"quote": "nigṛhya tarasā mṛtyuṃ lokānāṃ hitakāmyayā dakṣiṇā dik kṛtā yena śaraṇyā puṇyakarmaṇā", "category": "Epic, Ramayana", "book": "Ramayana", "position": "Kanda 3, Sarga 010, Verse 079"}
{"quote": "tasyedam āśramapadaṃ prabhāvād yasya rākṣasaiḥ dig iyaṃ dakṣiṇā trāsād dṛśyate nopabhujyate", "category": "Epic, Ramayana", "book": "Ramayana", "position": "Kanda 3, Sarga 010, Verse 080"}
{"quote": "yadā prabhṛti cākrāntā dig iyaṃ puṇyakarmaṇā tadā prabhṛti nirvairāḥ praśāntā rajanīcarāḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 081"}
{"quote": "nāmnā ceyaṃ bhagavato dakṣiṇā dik pradakṣiṇā prathitā triṣu lokeṣu durdharṣā krūrakarmabhiḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 082"}
{"quote": "mārgaṃ niroddhuṃ satataṃ bhāskarasyācalottamaḥ saṃdeśaṃ pālayaṃs tasya vindhyaśaulo na vardhate", "category": "Epic, Ramayana", "book": "Ramayana", "position": "Kanda 3, Sarga 010, Verse 083"}
{"quote": "ayaṃ dīrghāyuṣas tasya loke viśrutakarmaṇaḥ agastyasyāśramaḥ śrīmān vinītamṛgasevitaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 084"}
{"quote": "eṣa lokārcitaḥ sādhur hite nityaṃ rataḥ satām asmān adhigatān eṣa śreyasā yojayiṣyati", "category": "Epic, Ramayana", "book": "Ramayana", "position": "Kanda 3, Sarga 010, Verse 085"}
{"quote": "ārādhayiṣyāmy atrāham agastyaṃ taṃ mahāmunim śeṣaṃ ca vanavāsasya saumya vatsyāmy ahaṃ prabho", "category": "Epic, Ramayana", "book": "Ramayana", "position": "Kanda 3, Sarga 010, Verse 086"}
{"quote": "atra devāḥ sagandharvāḥ siddhāś ca paramarṣayaḥ agastyaṃ niyatāhāraṃ satataṃ paryupāsate", "category": "Epic, Ramayana", "book": "Ramayana", "position": "Kanda 3, Sarga 010, Verse 087"}
{"quote": "nātra jīven mṛṣāvādī krūro vā yadi vā śaṭhaḥ nṛśaṃsaḥ kāmavṛtto vā munir eṣa tathāvidhaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 088"}
{"quote": "atra devāś ca yakṣāś ca nāgāś ca patagaiḥ saha vasanti niyatāhārā dharmam ārādhayiṣṇavaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 089"}
{"quote": "atra siddhā mahātmāno vimānaiḥ sūryasaṃnibhaiḥ tyaktvā dehān navair dehaiḥ svaryātāḥ paramarṣayaḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 090"}
{"quote": "yakṣatvam amaratvaṃ ca rājyāni vividhāni ca atra devāḥ prayacchanti bhūtair ārādhitāḥ śubhaiḥ", "category": "Epic, Ramayana", "book": "Ramayana", "position": "Kanda 3, Sarga 010, Verse 091"}
{"quote": "āgatāḥ smāśramapadaṃ saumitre praviśāgrataḥ nivedayeha māṃ prāptam ṛṣaye saha sītayā", "category": "Epic, Ramayana", "book": "Ramayana", "position": "Kanda 3, Sarga 010, Verse 092"}
{"quote": "sa praviśyāśramapadaṃ lakṣmaṇo rāghavānujaḥ agastyaśiṣyam āsādya vākyam etad uvāca ha", "category": "Epic, Ramayana", "book": "Ramayana", "position": "Kanda 3, Sarga 011, Verse 001"}
{"quote": "rājā daśaratho nāma jyeṣṭhas tasya suto balī rāmaḥ prāpto muniṃ draṣṭuṃ bhāryayā saha sītayā", "category": "Epic, Ramayana", "book": "Ramayana", "position": "Kanda 3, Sarga 011, Verse 002"}
{"quote": "lakṣmaṇo nāma tasyāhaṃ bhrātā tv avarajo hitaḥ anukūlaś ca bhaktaś ca yadi te śrotram āgataḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 003"}
{"quote": "te vayaṃ vanam atyugraṃ praviṣṭāḥ pitṛśāsanāt draṣṭum icchāmahe sarve bhagavantaṃ nivedyatām", "category": "Epic, Ramayana", "book": "Ramayana", "position": "Kanda 3, Sarga 011, Verse 004"}
{"quote": "tasya tad vacanaṃ śrutvā lakṣmaṇasya tapodhanaḥ tathety uktvāgniśaraṇaṃ praviveśa niveditum", "category": "Epic, Ramayana", "book": "Ramayana", "position": "Kanda 3, Sarga 011, Verse 005"}
{"quote": "sa praviśya muniśreṣṭhaṃ tapasā duṣpradharṣaṇam kṛtāñjalir uvācedaṃ rāmāgamanam añjasā", "category": "Epic, Ramayana", "book": "Ramayana", "position": "Kanda 3, Sarga 011, Verse 006"}
{"quote": "putrau daśarathasyemau rāmo lakṣmaṇa eva ca praviṣṭāv āśramapadaṃ sītayā saha bhāryayā", "category": "Epic, Ramayana", "book": "Ramayana", "position": "Kanda 3, Sarga 011, Verse 007"}
{"quote": "draṣṭuṃ bhavantam āyātau śuśrūṣārtham ariṃdamau yad atrānantaraṃ tattvam ājñāpayitum arhasi", "category": "Epic, Ramayana", "book": "Ramayana", "position": "Kanda 3, Sarga 011, Verse 008"}
{"quote": "tataḥ śiṣyād upaśrutya prāptaṃ rāmaṃ salakṣmaṇam vaidehīṃ ca mahābhāgām idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 011, Verse 009"}
{"quote": "diṣṭyā rāmaś cirasyādya draṣṭuṃ māṃ samupāgataḥ manasā kāṅkṣitaṃ hy asya mayāpy āgamanaṃ prati", "category": "Epic, Ramayana", "book": "Ramayana", "position": "Kanda 3, Sarga 011, Verse 010"}
{"quote": "gamyatāṃ satkṛto rāmaḥ sabhāryaḥ sahalakṣmaṇaḥ praveśyatāṃ samīpaṃ me kiṃ cāsau na praveśitaḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 011"}
{"quote": "evam uktas tu muninā dharmajñena mahātmanā abhivādyābravīc chiṣyas tatheti niyatāñjaliḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 012"}
{"quote": "tato niṣkramya saṃbhrāntaḥ śiṣyo lakṣmaṇam abravīt kvāsau rāmo muniṃ draṣṭum etu praviśatu svayam", "category": "Epic, Ramayana", "book": "Ramayana", "position": "Kanda 3, Sarga 011, Verse 013"}
{"quote": "tato gatvāśramapadaṃ śiṣyeṇa saha lakṣmaṇaḥ darśayām āsa kākutsthaṃ sītāṃ ca janakātmajām", "category": "Epic, Ramayana", "book": "Ramayana", "position": "Kanda 3, Sarga 011, Verse 014"}
{"quote": "taṃ śiṣyaḥ praśritaṃ vākyam agastyavacanaṃ bruvan prāveśayad yathānyāyaṃ satkārārthaṃ susatkṛtam", "category": "Epic, Ramayana", "book": "Ramayana", "position": "Kanda 3, Sarga 011, Verse 015"}
{"quote": "praviveśa tato rāmaḥ sītayā sahalakṣmaṇaḥ praśāntahariṇākīrṇam āśramaṃ hy avalokayan", "category": "Epic, Ramayana", "book": "Ramayana", "position": "Kanda 3, Sarga 011, Verse 016"}
{"quote": "sa tatra brahmaṇaḥ sthānam agneḥ sthānaṃ tathaiva ca viṣṇoḥ sthānaṃ mahendrasya sthānaṃ caiva vivasvataḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 017"}
{"quote": "somasthānaṃ bhagasthānaṃ sthānaṃ kauberam eva ca dhātur vidhātuḥ sthānaṃ ca vāyoḥ sthānaṃ tathaiva ca", "category": "Epic, Ramayana", "book": "Ramayana", "position": "Kanda 3, Sarga 011, Verse 018"}
{"quote": "tataḥ śiṣyaiḥ parivṛto munir apy abhiniṣpatat taṃ dadarśāgrato rāmo munīnāṃ dīptatejasaṃ abravīd vacanaṃ vīro lakṣmaṇaṃ lakṣmivardhanam", "category": "Epic, Ramayana", "book": "Ramayana", "position": "Kanda 3, Sarga 011, Verse 019"}
{"quote": "eṣa lakṣmaṇa niṣkrāmaty agastyo bhagavān ṛṣiḥ audāryeṇāvagacchāmi nidhānaṃ tapasām imam", "category": "Epic, Ramayana", "book": "Ramayana", "position": "Kanda 3, Sarga 011, Verse 020"}
{"quote": "evam uktvā mahābāhur agastyaṃ sūryavarcasaṃ jagrāha paramaprītas tasya pādau paraṃtapaḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 021"}
{"quote": "abhivādya tu dharmātmā tasthau rāmaḥ kṛtāñjaliḥ sītayā saha vaidehyā tadā rāma salakṣmaṇaḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 022"}
{"quote": "pratigṛhya ca kākutstham arcayitvāsanodakaiḥ kuśalapraśnam uktvā ca āsyatām iti so 'bravīt", "category": "Epic, Ramayana", "book": "Ramayana", "position": "Kanda 3, Sarga 011, Verse 023"}
{"quote": "agniṃ hutvā pradāyārghyam atithiṃ pratipūjya ca vānaprasthena dharmeṇa sa teṣāṃ bhojanaṃ dadau", "category": "Epic, Ramayana", "book": "Ramayana", "position": "Kanda 3, Sarga 011, Verse 024"}
{"quote": "prathamaṃ copaviśyātha dharmajño munipuṃgavaḥ uvāca rāmam āsīnaṃ prāñjaliṃ dharmakovidam", "category": "Epic, Ramayana", "book": "Ramayana", "position": "Kanda 3, Sarga 011, Verse 025"}
{"quote": "anyathā khalu kākutstha tapasvī samudācaran duḥsākṣīva pare loke svāni māṃsāni bhakṣayet", "category": "Epic, Ramayana", "book": "Ramayana", "position": "Kanda 3, Sarga 011, Verse 026"}
{"quote": "rājā sarvasya lokasya dharmacārī mahārathaḥ pūjanīyaś ca mānyaś ca bhavān prāptaḥ priyātithiḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 027"}
{"quote": "evam uktvā phalair mūlaiḥ puṣpaiś cānyaiś ca rāghavam pūjayitvā yathākāmaṃ punar eva tato 'bravīt", "category": "Epic, Ramayana", "book": "Ramayana", "position": "Kanda 3, Sarga 011, Verse 028"}
{"quote": "idaṃ divyaṃ mahac cāpaṃ hemavajravibhūṣitam vaiṣṇavaṃ puruṣavyāghra nirmitaṃ viśvakarmaṇā", "category": "Epic, Ramayana", "book": "Ramayana", "position": "Kanda 3, Sarga 011, Verse 029"}
{"quote": "amoghaḥ sūryasaṃkāśo brahmadattaḥ śarottamaḥ datto mama mahendreṇa tūṇī cākṣayasāyakau", "category": "Epic, Ramayana", "book": "Ramayana", "position": "Kanda 3, Sarga 011, Verse 030"}
{"quote": "saṃpūrṇau niśitair bāṇair jvaladbhir iva pāvakaiḥ mahārājata kośo 'yam asir hemavibhūṣitaḥ", "category": "Epic, Ramayana", "book": "Ramayana", "position": "Kanda 3, Sarga 011, Verse 031"}
{"quote": "anena dhanuṣā rāma hatvā saṃkhye mahāsurān ājahāra śriyaṃ dīptāṃ purā viṣṇur divaukasām", "category": "Epic, Ramayana", "book": "Ramayana", "position": "Kanda 3, Sarga 011, Verse 032"}
{"quote": "tad dhanus tau ca tūṇīrau śaraṃ khaḍgaṃ ca mānada jayāya pratigṛhṇīṣva vajraṃ vajradharo yathā", "category": "Epic, Ramayana", "book": "Ramayana", "position": "Kanda 3, Sarga 011, Verse 033"}
{"quote": "evam uktvā mahātejāḥ samastaṃ tad varāyudham dattvā rāmāya bhagavān agastyaḥ punar abravīt", "category": "Epic, Ramayana", "book": "Ramayana", "position": "Kanda 3, Sarga 011, Verse 034"}
{"quote": "rāma prīto 'smi bhadraṃ te parituṣṭo 'smi lakṣmaṇa abhivādayituṃ yan māṃ prāptau sthaḥ saha sītayā", "category": "Epic, Ramayana", "book": "Ramayana", "position": "Kanda 3, Sarga 012, Verse 001"}
{"quote": "adhvaśrameṇa vāṃ khedo bādhate pracuraśramaḥ vyaktam utkaṇṭhate cāpi maithilī janakātmajā", "category": "Epic, Ramayana", "book": "Ramayana", "position": "Kanda 3, Sarga 012, Verse 002"}
{"quote": "eṣā hi sukumārī ca duḥkhaiś ca na vimānitā prājyadoṣaṃ vanaṃ praptā bhartṛsnehapracoditā", "category": "Epic, Ramayana", "book": "Ramayana", "position": "Kanda 3, Sarga 012, Verse 003"}
{"quote": "yathaiṣā ramate rāma iha sītā tathā kuru duṣkaraṃ kṛtavaty eṣā vane tvām anugacchatī", "category": "Epic, Ramayana", "book": "Ramayana", "position": "Kanda 3, Sarga 012, Verse 004"}
{"quote": "eṣā hi prakṛtiḥ strīṇām āsṛṣṭe raghunandana samastham anurajyante viṣamasthaṃ tyajanti ca", "category": "Epic, Ramayana", "book": "Ramayana", "position": "Kanda 3, Sarga 012, Verse 005"}
{"quote": "śatahradānāṃ lolatvaṃ śastrāṇāṃ tīkṣṇatāṃ tathā garuḍānilayoḥ śaighryam anugacchanti yoṣitaḥ", "category": "Epic, Ramayana", "book": "Ramayana", "position": "Kanda 3, Sarga 012, Verse 006"}
{"quote": "iyaṃ tu bhavato bhāryā doṣair etair vivarjitāḥ ślāghyā ca vyapadeśyā ca yathā devī hy arundhatī", "category": "Epic, Ramayana", "book": "Ramayana", "position": "Kanda 3, Sarga 012, Verse 007"}
{"quote": "alaṃkṛto 'yaṃ deśaś ca yatra saumitriṇā saha vaidehyā cānayā rāma vatsyasi tvam ariṃdama", "category": "Epic, Ramayana", "book": "Ramayana", "position": "Kanda 3, Sarga 012, Verse 008"}
{"quote": "evam uktas tu muninā rāghavaḥ saṃyatāñjaliḥ uvāca praśritaṃ vākyam ṛṣiṃ dīptam ivānalam", "category": "Epic, Ramayana", "book": "Ramayana", "position": "Kanda 3, Sarga 012, Verse 009"}
{"quote": "dhanyo 'smy anugṛhīto 'smi yasya me munipuṃgavaḥ guṇaiḥ sabhrātṛbhāryasya varadaḥ parituṣyati", "category": "Epic, Ramayana", "book": "Ramayana", "position": "Kanda 3, Sarga 012, Verse 010"}
{"quote": "kiṃ tu vyādiśa me deśaṃ sodakaṃ bahukānanam yatrāśramapadaṃ kṛtvā vaseyaṃ nirataḥ sukham", "category": "Epic, Ramayana", "book": "Ramayana", "position": "Kanda 3, Sarga 012, Verse 011"}
{"quote": "tato 'bravīn muni śreṣṭhaḥ śrutvā rāmasya bhāṣitam dhyātvā muhūrtaṃ dharmātmā dhīro dhīrataraṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 012, Verse 012"}
{"quote": "ito dviyojane tāta bahumūlaphalodakaḥ deśo bahumṛgaḥ śrīmān pañcavaṭy abhiviśrutaḥ", "category": "Epic, Ramayana", "book": "Ramayana", "position": "Kanda 3, Sarga 012, Verse 013"}
{"quote": "tatra gatvāśramapadaṃ kṛtvā saumitriṇā saha ramasva tvaṃ pitur vākyaṃ yathoktam anupālayan", "category": "Epic, Ramayana", "book": "Ramayana", "position": "Kanda 3, Sarga 012, Verse 014"}
{"quote": "vidito hy eṣa vṛttānto mama sarvas tavānagha tapasaś ca prabhāvena snehād daśarathasya ca", "category": "Epic, Ramayana", "book": "Ramayana", "position": "Kanda 3, Sarga 012, Verse 015"}
{"quote": "hṛdayasthaś ca te chando vijñātas tapasā mayā iha vāsaṃ pratijñāya mayā saha tapovane", "category": "Epic, Ramayana", "book": "Ramayana", "position": "Kanda 3, Sarga 012, Verse 016"}
{"quote": "ataś ca tvām ahaṃ brūmi gaccha pañcavaṭīm iti sa hi ramyo vanoddeśo maithilī tatra raṃsyate", "category": "Epic, Ramayana", "book": "Ramayana", "position": "Kanda 3, Sarga 012, Verse 017"}
{"quote": "sa deśaḥ ślāghanīyaś ca nātidūre ca rāghava godāvaryāḥ samīpe ca maithilī tatra raṃsyate", "category": "Epic, Ramayana", "book": "Ramayana", "position": "Kanda 3, Sarga 012, Verse 018"}
{"quote": "prājyamūlaphalaiś caiva nānādvija gaṇair yutaḥ viviktaś ca mahābāho puṇyo ramyas tathaiva ca", "category": "Epic, Ramayana", "book": "Ramayana", "position": "Kanda 3, Sarga 012, Verse 019"}
{"quote": "bhavān api sadāraś ca śaktaś ca parirakṣaṇe api cātra vasan rāmas tāpasān pālayiṣyasi", "category": "Epic, Ramayana", "book": "Ramayana", "position": "Kanda 3, Sarga 012, Verse 020"}
{"quote": "etad ālakṣyate vīra madhukānāṃ mahad vanam uttareṇāsya gantavyaṃ nyagrodham abhigacchatā", "category": "Epic, Ramayana", "book": "Ramayana", "position": "Kanda 3, Sarga 012, Verse 021"}
{"quote": "tataḥ sthalam upāruhya parvatasyāvidūrataḥ khyātaḥ pañcavaṭīty eva nityapuṣpitakānanaḥ", "category": "Epic, Ramayana", "book": "Ramayana", "position": "Kanda 3, Sarga 012, Verse 022"}
{"quote": "agastyenaivam uktas tu rāmaḥ saumitriṇā saha sātkṛtyāmantrayām āsa tam ṛṣiṃ satyavādinam", "category": "Epic, Ramayana", "book": "Ramayana", "position": "Kanda 3, Sarga 012, Verse 023"}
{"quote": "tau tu tenābhyanujñātau kṛtapādābhivandanau tadāśramāt pañcavaṭīṃ jagmatuḥ saha sītayā", "category": "Epic, Ramayana", "book": "Ramayana", "position": "Kanda 3, Sarga 012, Verse 024"}
{"quote": "gṛhītacāpau tu narādhipātmajau viṣaktatūṇī samareṣv akātarau yathopadiṣṭena pathā maharṣiṇā prajagmatuḥ pañcavaṭīṃ samāhitau", "category": "Epic, Ramayana", "book": "Ramayana", "position": "Kanda 3, Sarga 012, Verse 025"}
{"quote": "atha pañcavaṭīṃ gacchann antarā raghunandanaḥ āsasāda mahākāyaṃ gṛdhraṃ bhīmaparākramam", "category": "Epic, Ramayana", "book": "Ramayana", "position": "Kanda 3, Sarga 013, Verse 001"}
{"quote": "taṃ dṛṣṭvā tau mahābhāgau vanasthaṃ rāmalakṣmaṇau menāte rākṣasaṃ pakṣiṃ bruvāṇau ko bhavān iti", "category": "Epic, Ramayana", "book": "Ramayana", "position": "Kanda 3, Sarga 013, Verse 002"}
{"quote": "sa tau madhurayā vācā saumyayā prīṇayann iva uvāca vatsa māṃ viddhi vayasyaṃ pitur ātmanaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 003"}
{"quote": "sa taṃ pitṛsakhaṃ buddhvā pūjayām āsa rāghavaḥ sa tasya kulam avyagram atha papraccha nāma ca", "category": "Epic, Ramayana", "book": "Ramayana", "position": "Kanda 3, Sarga 013, Verse 004"}
{"quote": "rāmasya vacanaṃ śrutvā kulam ātmānam eva ca ācacakṣe dvijas tasmai sarvabhūtasamudbhavam", "category": "Epic, Ramayana", "book": "Ramayana", "position": "Kanda 3, Sarga 013, Verse 005"}
{"quote": "pūrvakāle mahābāho ye prajāpatayo 'bhavan tān me nigadataḥ sarvān āditaḥ śṛṇu rāghava", "category": "Epic, Ramayana", "book": "Ramayana", "position": "Kanda 3, Sarga 013, Verse 006"}
{"quote": "kardamaḥ prathamas teṣāṃ vikṛtas tadanantaram śeṣaś ca saṃśrayaś caiva bahuputraś ca vīryavān", "category": "Epic, Ramayana", "book": "Ramayana", "position": "Kanda 3, Sarga 013, Verse 007"}
{"quote": "sthāṇur marīcir atriś ca kratuś caiva mahābalaḥ pulastyaś cāṅgirāś caiva pracetāḥ pulahas tathā", "category": "Epic, Ramayana", "book": "Ramayana", "position": "Kanda 3, Sarga 013, Verse 008"}
{"quote": "dakṣo vivasvān aparo 'riṣṭanemiś ca rāghava kaśyapaś ca mahātejās teṣām āsīc ca paścimaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 009"}
{"quote": "prajāpates tu dakṣasya babhūvur iti naḥ śrutam ṣaṣṭir duhitaro rāma yaśasvinyo mahāyaśaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 010"}
{"quote": "kaśyapaḥ pratijagrāha tāsām aṣṭau sumadhyamāḥ aditiṃ ca ditiṃ caiva danūm api ca kālakām", "category": "Epic, Ramayana", "book": "Ramayana", "position": "Kanda 3, Sarga 013, Verse 011"}
{"quote": "tāmrāṃ krodhavaśāṃ caiva manuṃ cāpy analām api tās tu kanyās tataḥ prītaḥ kaśyapaḥ punar abravīt", "category": "Epic, Ramayana", "book": "Ramayana", "position": "Kanda 3, Sarga 013, Verse 012"}
{"quote": "putrāṃs trailokyabhartṝn vai janayiṣyatha mat samān aditis tan manā rāma ditiś ca danur eva ca", "category": "Epic, Ramayana", "book": "Ramayana", "position": "Kanda 3, Sarga 013, Verse 013"}
{"quote": "kālakā ca mahābāho śeṣās tv amanaso 'bhavan adityāṃ jajñire devās trayastriṃśad ariṃdama", "category": "Epic, Ramayana", "book": "Ramayana", "position": "Kanda 3, Sarga 013, Verse 014"}
{"quote": "ādityā vasavo rudrā aśvinau ca paraṃtapa ditis tv ajanayat putrān daityāṃs tāta yaśasvinaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 015"}
{"quote": "teṣām iyaṃ vasumatī purāsīt savanārṇavā danus tv ajanayat putram aśvagrīvam ariṃdama", "category": "Epic, Ramayana", "book": "Ramayana", "position": "Kanda 3, Sarga 013, Verse 016"}
{"quote": "narakaṃ kālakaṃ caiva kālakāpi vyajāyata krauñcīṃ bhāsīṃ tathā śyenīṃ dhṛtarāṣṭrīṃ tathā śukīm", "category": "Epic, Ramayana", "book": "Ramayana", "position": "Kanda 3, Sarga 013, Verse 017"}
{"quote": "tāmrāpi suṣuve kanyāḥ pañcaitā lokaviśrutāḥ ulūkāñ janayat krauñcī bhāsī bhāsān vyajāyata", "category": "Epic, Ramayana", "book": "Ramayana", "position": "Kanda 3, Sarga 013, Verse 018"}
{"quote": "śyenī śyenāṃś ca gṛdhrāṃś ca vyajāyata sutejasaḥ dhṛtarāṣṭrī tu haṃsāṃś ca kalahaṃsāṃś ca sarvaśaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 019"}
{"quote": "cakravākāṃś ca bhadraṃ te vijajñe sāpi bhāminī śukī natāṃ vijajñe tu natāyā vinatā sutā", "category": "Epic, Ramayana", "book": "Ramayana", "position": "Kanda 3, Sarga 013, Verse 020"}
{"quote": "daśakrodhavaśā rāma vijajñe 'py ātmasaṃbhavāḥ mṛgīṃ ca mṛgamandāṃ ca harīṃ bhadramadām api", "category": "Epic, Ramayana", "book": "Ramayana", "position": "Kanda 3, Sarga 013, Verse 021"}
{"quote": "mātaṅgīm atha śārdūlīṃ śvetāṃ ca surabhīṃ tathā sarvalakṣaṇasaṃpannāṃ surasāṃ kadrukām api", "category": "Epic, Ramayana", "book": "Ramayana", "position": "Kanda 3, Sarga 013, Verse 022"}
{"quote": "apatyaṃ tu mṛgāḥ sarve mṛgyā naravarottama ṛṣkāś ca mṛgamandāyāḥ sṛmarāś camarās tathā", "category": "Epic, Ramayana", "book": "Ramayana", "position": "Kanda 3, Sarga 013, Verse 023"}
{"quote": "tatas tv irāvatīṃ nāma jajñe bhadramadā sutām tasyās tv airāvataḥ putro lokanātho mahāgajaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 024"}
{"quote": "haryāś ca harayo 'patyaṃ vānarāś ca tapasvinaḥ golāṅgūlāṃś ca śārdūlī vyāghrāṃś cājanayat sutān", "category": "Epic, Ramayana", "book": "Ramayana", "position": "Kanda 3, Sarga 013, Verse 025"}
{"quote": "mātaṅgyās tv atha mātaṅgā apatyaṃ manujarṣabha diśāgajaṃ tu śvetākṣaṃ śvetā vyajanayat sutam", "category": "Epic, Ramayana", "book": "Ramayana", "position": "Kanda 3, Sarga 013, Verse 026"}
{"quote": "tato duhitarau rāma surabhir devy ajāyata rohiṇīṃ nāma bhadraṃ te gandharvīṃ ca yaśasvinīm", "category": "Epic, Ramayana", "book": "Ramayana", "position": "Kanda 3, Sarga 013, Verse 027"}
{"quote": "rohiṇy ajanayad gā vai gandharvī vājinaḥ sutān surasājanayan nāgān rāma kadrūś ca pannagān", "category": "Epic, Ramayana", "book": "Ramayana", "position": "Kanda 3, Sarga 013, Verse 028"}
{"quote": "manur manuṣyāñ janayat kaśyapasya mahātmanaḥ brāhmaṇān kṣatriyān vaiśyāñ śūdrāṃś ca manujarṣabha", "category": "Epic, Ramayana", "book": "Ramayana", "position": "Kanda 3, Sarga 013, Verse 029"}
{"quote": "mukhato brāhmaṇā jātā urasaḥ kṣatriyās tathā ūrubhyāṃ jajñire vaiśyāḥ padbhyāṃ śūdrā iti śrutiḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 030"}
{"quote": "sarvān puṇyaphalān vṛkṣān analāpi vyajāyata vinatā ca śukī pautrī kadrūś ca surasā svasā", "category": "Epic, Ramayana", "book": "Ramayana", "position": "Kanda 3, Sarga 013, Verse 031"}
{"quote": "kadrūr nāgasahaskraṃ tu vijajñe dharaṇīdharam dvau putrau vinatāyās tu garuḍo 'ruṇa eva ca", "category": "Epic, Ramayana", "book": "Ramayana", "position": "Kanda 3, Sarga 013, Verse 032"}
{"quote": "tasmāj jāto 'ham aruṇāt saṃpātiś ca mamāgrajaḥ jaṭāyur iti māṃ viddhi śyenīputram ariṃdama", "category": "Epic, Ramayana", "book": "Ramayana", "position": "Kanda 3, Sarga 013, Verse 033"}
{"quote": "so 'haṃ vāsasahāyas te bhaviṣyāmi yadīcchasi sītāṃ ca tāta rakṣiṣye tvayi yāte salakṣmaṇe", "category": "Epic, Ramayana", "book": "Ramayana", "position": "Kanda 3, Sarga 013, Verse 034"}
{"quote": "jaṭāyuṣaṃ tu pratipūjya rāghavo mudā pariṣvajya ca saṃnato 'bhavat pitur hi śuśrāva sakhitvam ātmavāñ jaṭāyuṣā saṃkathitaṃ punaḥ punaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 035"}
{"quote": "sa tatra sītāṃ paridāya maithilīṃ sahaiva tenātibalena pakṣiṇā jagāma tāṃ pañcavaṭīṃ salakṣmaṇo ripūn didhakṣañ śalabhān ivānalaḥ", "category": "Epic, Ramayana", "book": "Ramayana", "position": "Kanda 3, Sarga 013, Verse 036"}
{"quote": "tataḥ pañcavaṭīṃ gatvā nānāvyālamṛgāyutām uvāca bhrātaraṃ rāmo lakṣmaṇaṃ dīptatejasaṃ", "category": "Epic, Ramayana", "book": "Ramayana", "position": "Kanda 3, Sarga 014, Verse 001"}
{"quote": "āgatāḥ sma yathoddiṣṭam amuṃ deśaṃ maharṣiṇā ayaṃ pañcavaṭī deśaḥ saumya puṣpitakānanaḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 002"}
{"quote": "sarvataś cāryatāṃ dṛṣṭiḥ kānane nipuṇo hy asi āśramaḥ katarasmin no deśe bhavati saṃmataḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 003"}
{"quote": "ramate yatra vaidehī tvam ahaṃ caiva lakṣmaṇa tādṛśo dṛśyatāṃ deśaḥ saṃnikṛṣṭajalāśayaḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 004"}
{"quote": "vanarāmaṇyakaṃ yatra jalarāmaṇyakaṃ tathā saṃnikṛṣṭaṃ ca yatra syāt samitpuṣpakuśodakam", "category": "Epic, Ramayana", "book": "Ramayana", "position": "Kanda 3, Sarga 014, Verse 005"}
{"quote": "evam uktas tu rāmeṇa lakmaṇaḥ saṃyatāñjaliḥ sītā samakṣaṃ kākutstham idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 014, Verse 006"}
{"quote": "paravān asmi kākutstha tvayi varṣaśataṃ sthite svayaṃ tu rucire deśe kriyatām iti māṃ vada", "category": "Epic, Ramayana", "book": "Ramayana", "position": "Kanda 3, Sarga 014, Verse 007"}
{"quote": "suprītas tena vākyena lakṣmaṇasya mahādyutiḥ vimṛśan rocayām āsa deśaṃ sarvaguṇānvitam", "category": "Epic, Ramayana", "book": "Ramayana", "position": "Kanda 3, Sarga 014, Verse 008"}
{"quote": "sa taṃ ruciram ākramya deśam āśramakarmaṇi haste gṛhītvā hastena rāmaḥ saumitrim abravīt", "category": "Epic, Ramayana", "book": "Ramayana", "position": "Kanda 3, Sarga 014, Verse 009"}
{"quote": "ayaṃ deśaḥ samaḥ śrīmān puṣpitair tarubhir vṛtaḥ ihāśramapadaṃ saumya yathāvat kartum arhasi", "category": "Epic, Ramayana", "book": "Ramayana", "position": "Kanda 3, Sarga 014, Verse 010"}
{"quote": "iyam ādityasaṃkāśaiḥ padmaiḥ surabhigandhibhiḥ adūre dṛśyate ramyā padminī padmaśobhitā", "category": "Epic, Ramayana", "book": "Ramayana", "position": "Kanda 3, Sarga 014, Verse 011"}
{"quote": "yathākhyātam agastyena muninā bhāvitātmanā iyaṃ godāvarī ramyā puṣpitais tarubhir vṛtā", "category": "Epic, Ramayana", "book": "Ramayana", "position": "Kanda 3, Sarga 014, Verse 012"}
{"quote": "haṃsakāraṇḍavākīrṇā cakravākopaśobhitā nātidūre na cāsanne mṛgayūthanipīḍitā", "category": "Epic, Ramayana", "book": "Ramayana", "position": "Kanda 3, Sarga 014, Verse 013"}
{"quote": "mayūranāditā ramyāḥ prāṃśavo bahukandarāḥ dṛśyante girayaḥ saumya phullais tarubhir āvṛtāḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 014"}
{"quote": "sauvarṇe rājatais tāmrair deśe deśe ca dhātubhiḥ gavākṣitā ivābhānti gajāḥ paramabhaktibhiḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 015"}
{"quote": "sālais tālais tamālaiś ca kharjūraiḥ panasāmrakaiḥ nīvārais timiśaiś caiva puṃnāgaiś copaśobhitāḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 016"}
{"quote": "cūtair aśokais tilakaiś campakaiḥ ketakair api puṣpagulmalatopetais tais tais tarubhir āvṛtāḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 017"}
{"quote": "candanaiḥ syandanair nīpaiḥ panasair lakucair api dhavāśvakarṇakhadiraiḥ śamīkiṃśukapāṭalaiḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 018"}
{"quote": "idaṃ puṇyam idaṃ medhyam idaṃ bahumṛgadvijam iha vatsyāma saumitre sārdham etena pakṣiṇā", "category": "Epic, Ramayana", "book": "Ramayana", "position": "Kanda 3, Sarga 014, Verse 019"}
{"quote": "evam uktas tu rāmeṇa lakṣmaṇaḥ paravīrahā acireṇāśramaṃ bhrātuś cakāra sumahābalaḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 020"}
{"quote": "parṇaśālāṃ suvipulāṃ tatra saṃghātamṛttikām sustambhāṃ maskarair dīrghaiḥ kṛtavaṃśāṃ suśobhanām", "category": "Epic, Ramayana", "book": "Ramayana", "position": "Kanda 3, Sarga 014, Verse 021"}
{"quote": "sa gatvā lakṣmaṇaḥ śrīmān nadīṃ godāvarīṃ tadā snātvā padmāni cādāya saphalaḥ punar āgataḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 022"}
{"quote": "tataḥ puṣpabaliṃ kṛtvā śāntiṃ ca sa yathāvidhi darśayām āsa rāmāya tad āśramapadaṃ kṛtam", "category": "Epic, Ramayana", "book": "Ramayana", "position": "Kanda 3, Sarga 014, Verse 023"}
{"quote": "sa taṃ dṛṣṭvā kṛtaṃ saumyam āśramaṃ saha sītayā rāghavaḥ parṇaśālāyāṃ harṣam āhārayat param", "category": "Epic, Ramayana", "book": "Ramayana", "position": "Kanda 3, Sarga 014, Verse 024"}
{"quote": "susaṃhṛṣṭaḥ pariṣvajya bāhubhyāṃ lakṣmaṇaṃ tadā atisnigdhaṃ ca gāḍhaṃ ca vacanaṃ cedam abravīt", "category": "Epic, Ramayana", "book": "Ramayana", "position": "Kanda 3, Sarga 014, Verse 025"}
{"quote": "prīto 'smi te mahat karma tvayā kṛtam idaṃ prabho pradeyo yannimittaṃ te pariṣvaṅgo mayā kṛtaḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 026"}
{"quote": "bhāvajñena kṛtajñena dharmajñena ca lakṣmaṇa tvayā putreṇa dharmātmā na saṃvṛttaḥ pitā mama", "category": "Epic, Ramayana", "book": "Ramayana", "position": "Kanda 3, Sarga 014, Verse 027"}
{"quote": "evaṃ lakṣmaṇam uktvā tu rāghavo lakṣmivardhanaḥ tasmin deśe bahuphale nyavasat sa sukhaṃ vaśī", "category": "Epic, Ramayana", "book": "Ramayana", "position": "Kanda 3, Sarga 014, Verse 028"}
{"quote": "kaṃ cit kālaṃ sa dharmātmā sītayā lakṣmaṇena ca anvāsyamāno nyavasat svargaloke yathāmaraḥ", "category": "Epic, Ramayana", "book": "Ramayana", "position": "Kanda 3, Sarga 014, Verse 029"}
{"quote": "vasatas tasya tu sukhaṃ rāghavasya mahātmanaḥ śaradvyapāye hemanta ṛtur iṣṭaḥ pravartate", "category": "Epic, Ramayana", "book": "Ramayana", "position": "Kanda 3, Sarga 015, Verse 001"}
{"quote": "sa kadā cit prabhātāyāṃ śarvaryāṃ raghunandanaḥ prayayāv abhiṣekārthaṃ ramyāṃ godāvarīṃ nadīm", "category": "Epic, Ramayana", "book": "Ramayana", "position": "Kanda 3, Sarga 015, Verse 002"}
{"quote": "prahvaḥ kalaśahastas taṃ sītayā saha vīryavān pṛṣṭhato 'nuvrajan bhrātā saumitrir idam abravīt", "category": "Epic, Ramayana", "book": "Ramayana", "position": "Kanda 3, Sarga 015, Verse 003"}
{"quote": "ayaṃ sa kālaḥ saṃprāptaḥ priyo yas te priyaṃvada alaṃkṛta ivābhāti yena saṃvatsaraḥ śubhaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 004"}
{"quote": "nīhāraparuṣo lokaḥ pṛthivī sasyamālinī jalāny anupabhogyāni subhago havyavāhanaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 005"}
{"quote": "navāgrayaṇapūjābhir abhyarcya pitṛdevatāḥ kṛtāgrayaṇakāḥ kāle santo vigatakalmaṣāḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 006"}
{"quote": "prājyakāmā janapadāḥ saṃpannataragorasāḥ vicaranti mahīpālā yātrārthaṃ vijigīṣavaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 007"}
{"quote": "sevamāne dṛḍhaṃ sūrye diśam antakasevitām vihīnatilakeva strī nottarā dik prakāśate", "category": "Epic, Ramayana", "book": "Ramayana", "position": "Kanda 3, Sarga 015, Verse 008"}
{"quote": "prakṛtyā himakośāḍhyo dūrasūryaś ca sāmpratam yathārthanāmā suvyaktaṃ himavān himavān giriḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 009"}
{"quote": "atyantasukhasaṃcārā madhyāhne sparśataḥ sukhāḥ divasāḥ subhagādityāś chāyāsaliladurbhagāḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 010"}
{"quote": "mṛdusūryāḥ sanīhārāḥ paṭuśītāḥ samārutāḥ śūnyāraṇyā himadhvastā divasā bhānti sāmpratam", "category": "Epic, Ramayana", "book": "Ramayana", "position": "Kanda 3, Sarga 015, Verse 011"}
{"quote": "nivṛttākāśaśayanāḥ puṣyanītā himāruṇāḥ śītā vṛddhatarāyāmās triyāmā yānti sāmpratam", "category": "Epic, Ramayana", "book": "Ramayana", "position": "Kanda 3, Sarga 015, Verse 012"}
{"quote": "ravisaṃkrāntasaubhāgyas tuṣārāruṇamaṇḍalaḥ niḥśvāsāndha ivādarśaś candramā na prakāśate", "category": "Epic, Ramayana", "book": "Ramayana", "position": "Kanda 3, Sarga 015, Verse 013"}
{"quote": "jyotsnā tuṣāramalinā paurṇamāsyāṃ na rājate sīteva cātapaśyāmā lakṣyate na tu śobhate", "category": "Epic, Ramayana", "book": "Ramayana", "position": "Kanda 3, Sarga 015, Verse 014"}
{"quote": "prakṛtyā śītalasparśo himaviddhaś ca sāmpratam pravāti paścimo vāyuḥ kāle dviguṇaśītalaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 015"}
{"quote": "bāṣpacchannāny araṇyāni yavagodhūmavanti ca śobhante 'bhyudite sūrye nadadbhiḥ krauñcasārasaiḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 016"}
{"quote": "kharjūrapuṣpākṛtibhiḥ śirobhiḥ pūrṇataṇḍulaiḥ śobhante kiṃ cidālambāḥ śālayaḥ kanakaprabhāḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 017"}
{"quote": "mayūkhair upasarpadbhir himanīhārasaṃvṛtaiḥ dūram abhyuditaḥ sūryaḥ śaśāṅka iva lakṣyate", "category": "Epic, Ramayana", "book": "Ramayana", "position": "Kanda 3, Sarga 015, Verse 018"}
{"quote": "agrāhyavīryaḥ pūrvāhṇe madhyāhne sparśataḥ sukhaḥ saṃraktaḥ kiṃ cid āpāṇḍur ātapaḥ śobhate kṣitau", "category": "Epic, Ramayana", "book": "Ramayana", "position": "Kanda 3, Sarga 015, Verse 019"}
{"quote": "avaśyāyanipātena kiṃ cit praklinnaśādvalā vanānāṃ śobhate bhūmir niviṣṭataruṇātapā", "category": "Epic, Ramayana", "book": "Ramayana", "position": "Kanda 3, Sarga 015, Verse 020"}
{"quote": "avaśyāyatamonaddhā nīhāratamasāvṛtāḥ prasuptā iva lakṣyante vipuṣpā vanarājayaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 021"}
{"quote": "bāṣpasaṃchannasalilā rutavijñeyasārasāḥ himārdravālukais tīraiḥ sarito bhānti sāmpratam", "category": "Epic, Ramayana", "book": "Ramayana", "position": "Kanda 3, Sarga 015, Verse 022"}
{"quote": "tuṣārapatanāc caiva mṛdutvād bhāskarasya ca śaityād agāgrastham api prāyeṇa rasavaj jalam", "category": "Epic, Ramayana", "book": "Ramayana", "position": "Kanda 3, Sarga 015, Verse 023"}
{"quote": "jarājarjaritaiḥ parṇaiḥ śīrṇakesarakarṇikaiḥ nālaśeṣā himadhvastā na bhānti kamalākarāḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 024"}
{"quote": "asmiṃs tu puruṣavyāghra kāle duḥkhasamanvitaḥ tapaś carati dharmātmā tvadbhaktyā bharataḥ pure", "category": "Epic, Ramayana", "book": "Ramayana", "position": "Kanda 3, Sarga 015, Verse 025"}
{"quote": "tyaktvā rājyaṃ ca mānaṃ ca bhogāṃś ca vividhān bahūn tapasvī niyatāhāraḥ śete śīte mahītale", "category": "Epic, Ramayana", "book": "Ramayana", "position": "Kanda 3, Sarga 015, Verse 026"}
{"quote": "so 'pi velām imāṃ nūnam abhiṣekārtham udyataḥ vṛtaḥ prakṛtibhir nityaṃ prayāti sarayūṃ nadīm", "category": "Epic, Ramayana", "book": "Ramayana", "position": "Kanda 3, Sarga 015, Verse 027"}
{"quote": "atyantasukhasaṃvṛddhaḥ sukumāro himārditaḥ kathaṃ tv apararātreṣu sarayūm avagāhate", "category": "Epic, Ramayana", "book": "Ramayana", "position": "Kanda 3, Sarga 015, Verse 028"}
{"quote": "padmapatrekṣaṇaḥ śyāmaḥ śrīmān nirudaro mahān dharmajñaḥ satyavādī ca hrīniṣedho jitendriyaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 029"}
{"quote": "priyābhibhāṣī madhuro dīrghabāhur ariṃdamaḥ saṃtyajya vividhān saukhyān āryaṃ sarvātmanāśritaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 030"}
{"quote": "jitaḥ svargas tava bhrātrā bharatena mahātmanā vanastham api tāpasye yas tvām anuvidhīyate", "category": "Epic, Ramayana", "book": "Ramayana", "position": "Kanda 3, Sarga 015, Verse 031"}
{"quote": "na pitryam anuvarntante mātṛkaṃ dvipadā iti khyāto lokapravādo 'yaṃ bharatenānyathākṛtaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 032"}
{"quote": "bhartā daśaratho yasyāḥ sādhuś ca bharataḥ sutaḥ kathaṃ nu sāmbā kaikeyī tādṛśī krūradarśinī", "category": "Epic, Ramayana", "book": "Ramayana", "position": "Kanda 3, Sarga 015, Verse 033"}
{"quote": "ity evaṃ lakṣmaṇe vākyaṃ snehād bruvati dhārmike parivādaṃ jananyās tam asahan rāghavo 'bravīt", "category": "Epic, Ramayana", "book": "Ramayana", "position": "Kanda 3, Sarga 015, Verse 034"}
{"quote": "na te 'mbā madhyamā tāta garhitavyā kathaṃ cana tām evekṣvākunāthasya bharatasya kathāṃ kuru", "category": "Epic, Ramayana", "book": "Ramayana", "position": "Kanda 3, Sarga 015, Verse 035"}
{"quote": "niścitāpi hi me buddhir vanavāse dṛḍhavratā bharatasnehasaṃtaptā bāliśīkriyate punaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 036"}
{"quote": "ity evaṃ vilapaṃs tatra prāpya godāvarīṃ nadīm cakre 'bhiṣekaṃ kākutsthaḥ sānujaḥ saha sītayā", "category": "Epic, Ramayana", "book": "Ramayana", "position": "Kanda 3, Sarga 015, Verse 037"}
{"quote": "tarpayitvātha salilais te pitṝn daivatāni ca stuvanti smoditaṃ sūryaṃ devatāś ca samāhitāḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 038"}
{"quote": "kṛtābhiṣekaḥ sa rarāja rāmaḥ sītādvitīyaḥ saha lakṣmaṇena kṛtābhiṣekas tv agarājaputryā rudraḥ sanandir bhagavān iveśaḥ", "category": "Epic, Ramayana", "book": "Ramayana", "position": "Kanda 3, Sarga 015, Verse 039"}
{"quote": "kṛtābhiṣeko rāmas tu sītā saumitrir eva ca tasmād godāvarītīrāt tato jagmuḥ svam āśramam", "category": "Epic, Ramayana", "book": "Ramayana", "position": "Kanda 3, Sarga 016, Verse 001"}
{"quote": "āśramaṃ tam upāgamya rāghavaḥ sahalakṣmaṇaḥ kṛtvā paurvāhṇikaṃ karma parṇaśālām upāgamat", "category": "Epic, Ramayana", "book": "Ramayana", "position": "Kanda 3, Sarga 016, Verse 002"}
{"quote": "sa rāmaḥ parṇaśālāyām āsīnaḥ saha sītayā virarāja mahābāhuś citrayā candramā iva lakṣmaṇena saha bhrātrā cakāra vividhāḥ kathāḥ", "category": "Epic, Ramayana", "book": "Ramayana", "position": "Kanda 3, Sarga 016, Verse 003"}
{"quote": "tadāsīnasya rāmasya kathāsaṃsaktacetasaḥ taṃ deśaṃ rākṣasī kā cid ājagāma yadṛcchayā", "category": "Epic, Ramayana", "book": "Ramayana", "position": "Kanda 3, Sarga 016, Verse 004"}
{"quote": "sā tu śūrpaṇakhā nāma daśagrīvasya rakṣasaḥ bhaginī rāmam āsādya dadarśa tridaśopamam", "category": "Epic, Ramayana", "book": "Ramayana", "position": "Kanda 3, Sarga 016, Verse 005"}
{"quote": "siṃhoraskaṃ mahābāhuṃ padmapatranibhekṣaṇam sukumāraṃ mahāsattvaṃ pārthivavyañjanānvitam", "category": "Epic, Ramayana", "book": "Ramayana", "position": "Kanda 3, Sarga 016, Verse 006"}
{"quote": "rāmam indīvaraśyāmaṃ kandarpasadṛśaprabham babhūvendropamaṃ dṛṣṭvā rākṣasī kāmamohitā", "category": "Epic, Ramayana", "book": "Ramayana", "position": "Kanda 3, Sarga 016, Verse 007"}
{"quote": "sumukhaṃ durmukhī rāmaṃ vṛttamadhyaṃ mahodarī viśālākṣaṃ virūpākṣī sukeśaṃ tāmramūrdhajā", "category": "Epic, Ramayana", "book": "Ramayana", "position": "Kanda 3, Sarga 016, Verse 008"}
{"quote": "priyarūpaṃ virūpā sā susvaraṃ bhairavasvanā taruṇaṃ dāruṇā vṛddhā dakṣiṇaṃ vāmabhāṣiṇī", "category": "Epic, Ramayana", "book": "Ramayana", "position": "Kanda 3, Sarga 016, Verse 009"}
{"quote": "nyāyavṛttaṃ sudurvṛttā priyam apriyadarśanā śarīrajasamāviṣṭā rākṣasī rāmam abravīt", "category": "Epic, Ramayana", "book": "Ramayana", "position": "Kanda 3, Sarga 016, Verse 010"}
{"quote": "jaṭī tāpasarūpeṇa sabhāryaḥ śaracāpadhṛk āgatas tvam imaṃ deśaṃ kathaṃ rākṣasasevitam", "category": "Epic, Ramayana", "book": "Ramayana", "position": "Kanda 3, Sarga 016, Verse 011"}
{"quote": "evam uktas tu rākṣasyā śūrpaṇakhyā paraṃtapaḥ ṛjubuddhitayā sarvam ākhyātum upacakrame", "category": "Epic, Ramayana", "book": "Ramayana", "position": "Kanda 3, Sarga 016, Verse 012"}
{"quote": "āsīd daśaratho nāma rājā tridaśavikramaḥ tasyāham agrajaḥ putro rāmo nāma janaiḥ śrutaḥ", "category": "Epic, Ramayana", "book": "Ramayana", "position": "Kanda 3, Sarga 016, Verse 013"}
{"quote": "bhrātāyaṃ lakṣmaṇo nāma yavīyān mām anuvrataḥ iyaṃ bhāryā ca vaidehī mama sīteti viśrutā", "category": "Epic, Ramayana", "book": "Ramayana", "position": "Kanda 3, Sarga 016, Verse 014"}
{"quote": "niyogāt tu narendrasya pitur mātuś ca yantritaḥ dharmārthaṃ dharmakāṅkṣī ca vanaṃ vastum ihāgataḥ", "category": "Epic, Ramayana", "book": "Ramayana", "position": "Kanda 3, Sarga 016, Verse 015"}
{"quote": "tvāṃ tu veditum icchāmi kathyatāṃ kāsi kasya vā iha vā kiṃnimittaṃ tvam āgatā brūhi tattvataḥ", "category": "Epic, Ramayana", "book": "Ramayana", "position": "Kanda 3, Sarga 016, Verse 016"}
{"quote": "sābravīd vacanaṃ śrutvā rākṣasī madanārditā śrūyatāṃ rāma vakṣyāmi tattvārthaṃ vacanaṃ mama", "category": "Epic, Ramayana", "book": "Ramayana", "position": "Kanda 3, Sarga 016, Verse 017"}
{"quote": "ahaṃ śūrpaṇakhā nāma rākṣasī kāmarūpiṇī araṇyaṃ vicarāmīdam ekā sarvabhayaṃkarā", "category": "Epic, Ramayana", "book": "Ramayana", "position": "Kanda 3, Sarga 016, Verse 018"}
{"quote": "rāvaṇo nāma me bhrātā rākṣaso rākṣaseśvaraḥ pravṛddhanidraś ca sadā kumbhakarṇo mahābalaḥ", "category": "Epic, Ramayana", "book": "Ramayana", "position": "Kanda 3, Sarga 016, Verse 019"}
{"quote": "vibhīṣaṇas tu dharmātmā na tu rākṣasaceṣṭitaḥ prakhyātavīryau ca raṇe bhrātarau kharadūṣaṇau", "category": "Epic, Ramayana", "book": "Ramayana", "position": "Kanda 3, Sarga 016, Verse 020"}
{"quote": "tān ahaṃ samatikrāntā rāma tvāpūrvadarśanāt samupetāsmi bhāvena bhartāraṃ puruṣottamam cirāya bhava bhartā me sītayā kiṃ kariṣyasi", "category": "Epic, Ramayana", "book": "Ramayana", "position": "Kanda 3, Sarga 016, Verse 021"}
{"quote": "vikṛtā ca virūpā ca na seyaṃ sadṛśī tava aham evānurūpā te bhāryārūpeṇa paśya mām", "category": "Epic, Ramayana", "book": "Ramayana", "position": "Kanda 3, Sarga 016, Verse 022"}
{"quote": "imāṃ virūpām asatīṃ karālāṃ nirṇatodarīm anena saha te bhrātrā bhakṣayiṣyāmi mānuṣīm", "category": "Epic, Ramayana", "book": "Ramayana", "position": "Kanda 3, Sarga 016, Verse 023"}
{"quote": "tataḥ parvataśṛṅgāṇi vanāni vividhāni ca paśyan saha mayā kānta daṇḍakān vicariṣyasi", "category": "Epic, Ramayana", "book": "Ramayana", "position": "Kanda 3, Sarga 016, Verse 024"}
{"quote": "ity evam uktaḥ kākutsthaḥ prahasya madirekṣaṇām idaṃ vacanam ārebhe vaktuṃ vākyaviśāradaḥ", "category": "Epic, Ramayana", "book": "Ramayana", "position": "Kanda 3, Sarga 016, Verse 025"}
{"quote": "tāṃ tu śūrpaṇakhāṃ rāmaḥ kāmapāśāvapāśitām svecchayā ślakṣṇayā vācā smitapūrvam athābravīt", "category": "Epic, Ramayana", "book": "Ramayana", "position": "Kanda 3, Sarga 017, Verse 001"}
{"quote": "kṛtadāro 'smi bhavati bhāryeyaṃ dayitā mama tvadvidhānāṃ tu nārīṇāṃ suduḥkhā sasapatnatā", "category": "Epic, Ramayana", "book": "Ramayana", "position": "Kanda 3, Sarga 017, Verse 002"}
{"quote": "anujas tv eṣa me bhrātā śīlavān priyadarśanaḥ śrīmān akṛtadāraś ca lakṣmaṇo nāma vīryavān", "category": "Epic, Ramayana", "book": "Ramayana", "position": "Kanda 3, Sarga 017, Verse 003"}
{"quote": "apūrvī bhāryayā cārthī taruṇaḥ priyadarśanaḥ anurūpaś ca te bhartā rūpasyāsya bhaviṣyati", "category": "Epic, Ramayana", "book": "Ramayana", "position": "Kanda 3, Sarga 017, Verse 004"}
{"quote": "enaṃ bhaja viśālākṣi bhartāraṃ bhrātaraṃ mama asapatnā varārohe merum arkaprabhā yathā", "category": "Epic, Ramayana", "book": "Ramayana", "position": "Kanda 3, Sarga 017, Verse 005"}
{"quote": "iti rāmeṇa sā proktā rākṣasī kāmamohitā visṛjya rāmaṃ sahasā tato lakṣmaṇam abravīt", "category": "Epic, Ramayana", "book": "Ramayana", "position": "Kanda 3, Sarga 017, Verse 006"}
{"quote": "asya rūpasya te yuktā bhāryāhaṃ varavarṇinī mayā saha sukhaṃ sarvān daṇḍakān vicariṣyasi", "category": "Epic, Ramayana", "book": "Ramayana", "position": "Kanda 3, Sarga 017, Verse 007"}
{"quote": "evam uktas tu saumitrī rākṣasyā vākyakovidaḥ tataḥ śūrpaṇakhīṃ smitvā lakṣmaṇo yuktam abravīt", "category": "Epic, Ramayana", "book": "Ramayana", "position": "Kanda 3, Sarga 017, Verse 008"}
{"quote": "kathaṃ dāsasya me dāsī bhāryā bhavitum icchasi so 'ham āryeṇa paravān bhrātrā kamalavarṇinī", "category": "Epic, Ramayana", "book": "Ramayana", "position": "Kanda 3, Sarga 017, Verse 009"}
{"quote": "samṛddhārthasya siddhārthā muditāmalavarṇinī āryasya tvaṃ viśālākṣi bhāryā bhava yavīyasī", "category": "Epic, Ramayana", "book": "Ramayana", "position": "Kanda 3, Sarga 017, Verse 010"}
{"quote": "etāṃ virūpām asatīṃ karālāṃ nirṇatodarīm bhāryāṃ vṛddhāṃ parityajya tvām evaiṣa bhajiṣyati", "category": "Epic, Ramayana", "book": "Ramayana", "position": "Kanda 3, Sarga 017, Verse 011"}
{"quote": "ko hi rūpam idaṃ śreṣṭhaṃ saṃtyajya varavarṇini mānuṣeṣu varārohe kuryād bhāvaṃ vicakṣaṇaḥ", "category": "Epic, Ramayana", "book": "Ramayana", "position": "Kanda 3, Sarga 017, Verse 012"}
{"quote": "iti sā lakṣmaṇenoktā karālā nirṇatodarī manyate tad vacaḥ satyaṃ parihāsāvicakṣaṇā", "category": "Epic, Ramayana", "book": "Ramayana", "position": "Kanda 3, Sarga 017, Verse 013"}
{"quote": "sā rāmaṃ parṇaśālāyām upaviṣṭaṃ paraṃtapam sītayā saha durdharṣam abravīt kāmamohitā", "category": "Epic, Ramayana", "book": "Ramayana", "position": "Kanda 3, Sarga 017, Verse 014"}
{"quote": "imāṃ virūpām asatīṃ karālāṃ nirṇatodarīm vṛddhāṃ bhāryām avaṣṭabhya na māṃ tvaṃ bahu manyase", "category": "Epic, Ramayana", "book": "Ramayana", "position": "Kanda 3, Sarga 017, Verse 015"}
{"quote": "adyemāṃ bhakṣayiṣyāmi paśyatas tava mānuṣīm tvayā saha cariṣyāmi niḥsapatnā yathāsukham", "category": "Epic, Ramayana", "book": "Ramayana", "position": "Kanda 3, Sarga 017, Verse 016"}
{"quote": "ity uktvā mṛgaśāvākṣīm alātasadṛśekṣaṇā abhyadhāvat susaṃkruddhā maholkā rohiṇīm iva", "category": "Epic, Ramayana", "book": "Ramayana", "position": "Kanda 3, Sarga 017, Verse 017"}
{"quote": "tāṃ mṛtyupāśapratimām āpatantīṃ mahābalaḥ nigṛhya rāmaḥ kupitas tato lakṣmaṇam abravīt", "category": "Epic, Ramayana", "book": "Ramayana", "position": "Kanda 3, Sarga 017, Verse 018"}
{"quote": "krūrair anāryaiḥ saumitre parihāsaḥ kathaṃ cana na kāryaḥ paśya vaidehīṃ kathaṃ cit saumya jīvatīm", "category": "Epic, Ramayana", "book": "Ramayana", "position": "Kanda 3, Sarga 017, Verse 019"}
{"quote": "imāṃ virūpām asatīm atimattāṃ mahodarīm rākṣasīṃ puruṣavyāghra virūpayitum arhasi", "category": "Epic, Ramayana", "book": "Ramayana", "position": "Kanda 3, Sarga 017, Verse 020"}
{"quote": "ity ukto lakṣmaṇas tasyāḥ kruddho rāmasya paśyataḥ uddhṛtya khaḍgaṃ ciccheda karṇanāsaṃ mahābalaḥ", "category": "Epic, Ramayana", "book": "Ramayana", "position": "Kanda 3, Sarga 017, Verse 021"}
{"quote": "nikṛttakarṇanāsā tu visvaraṃ sā vinadya ca yathāgataṃ pradudrāva ghorā śūrpaṇakhā vanam", "category": "Epic, Ramayana", "book": "Ramayana", "position": "Kanda 3, Sarga 017, Verse 022"}
{"quote": "sā virūpā mahāghorā rākṣasī śoṇitokṣitā nanāda vividhān nādān yathā prāvṛṣi toyadaḥ", "category": "Epic, Ramayana", "book": "Ramayana", "position": "Kanda 3, Sarga 017, Verse 023"}
{"quote": "sā vikṣarantī rudhiraṃ bahudhā ghoradarśanā pragṛhya bāhū garjantī praviveśa mahāvanam", "category": "Epic, Ramayana", "book": "Ramayana", "position": "Kanda 3, Sarga 017, Verse 024"}
{"quote": "tatas tu sā rākṣasasaṃghasaṃvṛtaṃ kharaṃ janasthānagataṃ virūpitā upetya taṃ bhrātaram ugratejasaṃ papāta bhūmau gaganād yathāśaniḥ", "category": "Epic, Ramayana", "book": "Ramayana", "position": "Kanda 3, Sarga 017, Verse 025"}
{"quote": "tataḥ sabhāryaṃ bhayamohamūrchitā salakṣmaṇaṃ rāghavam āgataṃ vanam virūpaṇaṃ cātmani śoṇitokṣitā śaśaṃsa sarvaṃ bhaginī kharasya sā", "category": "Epic, Ramayana", "book": "Ramayana", "position": "Kanda 3, Sarga 017, Verse 026"}
{"quote": "tāṃ tathā patitāṃ dṛṣṭvā virūpāṃ śoṇitokṣitām bhaginīṃ krodhasaṃtaptaḥ kharaḥ papraccha rākṣasaḥ", "category": "Epic, Ramayana", "book": "Ramayana", "position": "Kanda 3, Sarga 018, Verse 001"}
{"quote": "balavikramasaṃpannā kāmagā kāmarūpiṇī imām avasthāṃ nītā tvaṃ kenāntakasamā gatā", "category": "Epic, Ramayana", "book": "Ramayana", "position": "Kanda 3, Sarga 018, Verse 002"}
{"quote": "devagandharvabhūtānām ṛṣīṇāṃ ca mahātmanām ko 'yam evaṃ mahāvīryas tvāṃ virūpāṃ cakāra ha", "category": "Epic, Ramayana", "book": "Ramayana", "position": "Kanda 3, Sarga 018, Verse 003"}
{"quote": "na hi paśyāmy ahaṃ loke yaḥ kuryān mama vipriyam antarena sahasrākṣaṃ mahendraṃ pākaśāsanam", "category": "Epic, Ramayana", "book": "Ramayana", "position": "Kanda 3, Sarga 018, Verse 004"}
{"quote": "adyāhaṃ mārgaṇaiḥ prāṇān ādāsye jīvitāntakaiḥ salile kṣīram āsaktaṃ niṣpibann iva sārasaḥ", "category": "Epic, Ramayana", "book": "Ramayana", "position": "Kanda 3, Sarga 018, Verse 005"}
{"quote": "nihatasya mayā saṃkhye śarasaṃkṛttamarmaṇaḥ saphenaṃ rudhiraṃ raktaṃ medinī kasya pāsyati", "category": "Epic, Ramayana", "book": "Ramayana", "position": "Kanda 3, Sarga 018, Verse 006"}
{"quote": "kasya patrarathāḥ kāyān māṃsam utkṛtya saṃgatāḥ prahṛṣṭā bhakṣayiṣyanti nihatasya mayā raṇe", "category": "Epic, Ramayana", "book": "Ramayana", "position": "Kanda 3, Sarga 018, Verse 007"}
{"quote": "taṃ na devā na gandharvā na piśācā na rākṣasāḥ mayāpakṛṣṭaṃ kṛpaṇaṃ śaktās trātuṃ mahāhave", "category": "Epic, Ramayana", "book": "Ramayana", "position": "Kanda 3, Sarga 018, Verse 008"}
{"quote": "upalabhya śanaiḥ saṃjñāṃ taṃ me śaṃsitum arhasi yena tvaṃ durvinītena vane vikramya nirjitā", "category": "Epic, Ramayana", "book": "Ramayana", "position": "Kanda 3, Sarga 018, Verse 009"}
{"quote": "iti bhrātur vacaḥ śrutvā kruddhasya ca viśeṣataḥ tataḥ śūrpaṇakhā vākyaṃ sabāṣpam idam abravīt", "category": "Epic, Ramayana", "book": "Ramayana", "position": "Kanda 3, Sarga 018, Verse 010"}
{"quote": "taruṇau rūpasaṃpannau sukūmārau mahābalau puṇḍarīkaviśālākṣau cīrakṛṣṇājināmbarau", "category": "Epic, Ramayana", "book": "Ramayana", "position": "Kanda 3, Sarga 018, Verse 011"}
{"quote": "gandharvarājapratimau pārthivavyañjanānvitau devau vā mānuṣau vā tau na tarkayitum utsahe", "category": "Epic, Ramayana", "book": "Ramayana", "position": "Kanda 3, Sarga 018, Verse 012"}
{"quote": "taruṇī rūpasaṃpannā sarvābharaṇabhūṣitā dṛṣṭā tatra mayā nārī tayor madhye sumadhyamā", "category": "Epic, Ramayana", "book": "Ramayana", "position": "Kanda 3, Sarga 018, Verse 013"}
{"quote": "tābhyām ubhābhyāṃ saṃbhūya pramadām adhikṛtya tām imām avasthāṃ nītāhaṃ yathānāthāsatī tathā", "category": "Epic, Ramayana", "book": "Ramayana", "position": "Kanda 3, Sarga 018, Verse 014"}
{"quote": "tasyāś cānṛjuvṛttāyās tayoś ca hatayor aham saphenaṃ pātum icchāmi rudhiraṃ raṇamūrdhani", "category": "Epic, Ramayana", "book": "Ramayana", "position": "Kanda 3, Sarga 018, Verse 015"}
{"quote": "eṣa me prathamaḥ kāmaḥ kṛtas tāta tvayā bhavet tasyās tayoś ca rudhiraṃ pibeyam aham āhave", "category": "Epic, Ramayana", "book": "Ramayana", "position": "Kanda 3, Sarga 018, Verse 016"}
{"quote": "iti tasyāṃ bruvāṇāyāṃ caturdaśa mahābalān vyādideśa kharaḥ kruddho rākṣasān antakopamān", "category": "Epic, Ramayana", "book": "Ramayana", "position": "Kanda 3, Sarga 018, Verse 017"}
{"quote": "mānuṣau śastrasaṃpannau cīrakṛṣṇājināmbarau praviṣṭau daṇḍakāraṇyaṃ ghoraṃ pramadayā saha", "category": "Epic, Ramayana", "book": "Ramayana", "position": "Kanda 3, Sarga 018, Verse 018"}
{"quote": "tau hatvā tāṃ ca durvṛttām upāvartitum arhatha iyaṃ ca rudhiraṃ teṣāṃ bhaginī mama pāsyati", "category": "Epic, Ramayana", "book": "Ramayana", "position": "Kanda 3, Sarga 018, Verse 019"}
{"quote": "manoratho 'yam iṣṭo 'syā bhaginyā mama rākṣasāḥ śīghraṃ saṃpadyatāṃ gatvā tau pramathya svatejasā", "category": "Epic, Ramayana", "book": "Ramayana", "position": "Kanda 3, Sarga 018, Verse 020"}
{"quote": "iti pratisamādiṣṭā rākṣasās te caturdaśa tatra jagmus tayā sārdhaṃ ghanā vāteritā yathā", "category": "Epic, Ramayana", "book": "Ramayana", "position": "Kanda 3, Sarga 018, Verse 021"}
{"quote": "tataḥ śūrpaṇakhā ghorā rāghavāśramam āgatā rakṣasām ācacakṣe tau bhrātarau saha sītayā", "category": "Epic, Ramayana", "book": "Ramayana", "position": "Kanda 3, Sarga 019, Verse 001"}
{"quote": "te rāmaṃ parṇaśālāyām upaviṣṭaṃ mahābalam dadṛśuḥ sītayā sārdhaṃ vaidehyā lakṣmaṇena ca", "category": "Epic, Ramayana", "book": "Ramayana", "position": "Kanda 3, Sarga 019, Verse 002"}
{"quote": "tān dṛṣṭvā rāghavaḥ śrīmān āgatāṃ tāṃ ca rākṣasīm abravīd bhrātaraṃ rāmo lakṣmaṇaṃ dīptatejasaṃ", "category": "Epic, Ramayana", "book": "Ramayana", "position": "Kanda 3, Sarga 019, Verse 003"}
{"quote": "muhūrtaṃ bhava saumitre sītāyāḥ pratyanantaraḥ imān asyā vadhiṣyāmi padavīm āgatān iha", "category": "Epic, Ramayana", "book": "Ramayana", "position": "Kanda 3, Sarga 019, Verse 004"}
{"quote": "vākyam etat tataḥ śrutvā rāmasya viditātmanaḥ tatheti lakṣmaṇo vākyaṃ rāmasya pratyapūjayat", "category": "Epic, Ramayana", "book": "Ramayana", "position": "Kanda 3, Sarga 019, Verse 005"}
{"quote": "rāghavo 'pi mahac cāpaṃ cāmīkaravibhūṣitam cakāra sajyaṃ dharmātmā tāni rakṣāṃsi cābravīt", "category": "Epic, Ramayana", "book": "Ramayana", "position": "Kanda 3, Sarga 019, Verse 006"}
{"quote": "putrau daśarathasyāvāṃ bhrātarau rāmalakṣmaṇau praviṣṭau sītayā sārdhaṃ duścaraṃ daṇḍakāvanam", "category": "Epic, Ramayana", "book": "Ramayana", "position": "Kanda 3, Sarga 019, Verse 007"}
{"quote": "phalamūlāśanau dāntau tāpasau dharmacāriṇau vasantau daṇḍakāraṇye kimartham upahiṃsatha", "category": "Epic, Ramayana", "book": "Ramayana", "position": "Kanda 3, Sarga 019, Verse 008"}
{"quote": "yuṣmān pāpātmakān hantuṃ viprakārān mahāvane ṛṣīṇāṃ tu niyogena prāpto 'haṃ saśarāsanaḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 009"}
{"quote": "tiṣṭhataivātra saṃtuṣṭā nopasarpitum arhatha yadi prāṇair ihārtho vo nivartadhvaṃ niśācarāḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 010"}
{"quote": "tasya tad vacanaṃ śrutvā rākṣasās te caturdaśa ūcur vācaṃ susaṃkruddhā brahmaghnaḥ śūlapāṇayaḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 011"}
{"quote": "saṃraktanayanā ghorā rāmaṃ raktāntalocanam paruṣā madhurābhāṣaṃ hṛṣṭādṛṣṭaparākramam", "category": "Epic, Ramayana", "book": "Ramayana", "position": "Kanda 3, Sarga 019, Verse 012"}
{"quote": "krodham utpādya no bhartuḥ kharasya sumahātmanaḥ tvam eva hāsyase prāṇān adyāsmābhir hato yudhi", "category": "Epic, Ramayana", "book": "Ramayana", "position": "Kanda 3, Sarga 019, Verse 013"}
{"quote": "kā hi te śaktir ekasya bahūnāṃ raṇamūrdhani asmākam agrataḥ sthātuṃ kiṃ punar yoddhum āhave", "category": "Epic, Ramayana", "book": "Ramayana", "position": "Kanda 3, Sarga 019, Verse 014"}
{"quote": "ebhir bāhuprayuktair naḥ parighaiḥ śūlapaṭṭiśaiḥ prāṇāṃs tyakṣyasi vīryaṃ ca dhanuś ca karapīḍitam", "category": "Epic, Ramayana", "book": "Ramayana", "position": "Kanda 3, Sarga 019, Verse 015"}
{"quote": "ity evam uktvā saṃrabdhā rākṣasās te caturdaśa udyatāyudhanistriṃśā rāmam evābhidudruvuḥ cikṣipus tāni śūlāni rāghavaṃ prati durjayam", "category": "Epic, Ramayana", "book": "Ramayana", "position": "Kanda 3, Sarga 019, Verse 016"}
{"quote": "tāni śūlāni kākutsthaḥ samastāni caturdaśa tāvadbhir eva ciccheda śaraiḥ kāñcanabhūṣaṇaiḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 017"}
{"quote": "tataḥ paścān mahātejā nārācān sūryasaṃnibhān jagrāha paramakruddhaś caturdaśa śilāśitān", "category": "Epic, Ramayana", "book": "Ramayana", "position": "Kanda 3, Sarga 019, Verse 018"}
{"quote": "gṛhītvā dhanur āyamya lakṣyān uddiśya rākṣasān mumoca rāghavo bāṇān vajrān iva śatakratuḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 019"}
{"quote": "rukmapuṅkhāś ca viśikhāḥ pradīptā hemabhūṣaṇāḥ antarikṣe maholkānāṃ babhūvus tulyavarcasaḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 020"}
{"quote": "te bhittvā rakṣasāṃ vegād vakṣāṃsi rudhirāplutāḥ viniṣpetus tadā bhūmau nyamajjantāśanisvanāḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 021"}
{"quote": "te bhinnahṛdayā bhūmau chinnamūlā iva drumāḥ nipetuḥ śoṇitārdrāṅgā vikṛtā vigatāsavaḥ", "category": "Epic, Ramayana", "book": "Ramayana", "position": "Kanda 3, Sarga 019, Verse 022"}
{"quote": "tān bhūmau patitān dṛṣṭvā rākṣasī krodhamūrchitā paritrastā punas tatra vyasṛjad bhairavaṃ ravam", "category": "Epic, Ramayana", "book": "Ramayana", "position": "Kanda 3, Sarga 019, Verse 023"}
{"quote": "sā nadantī mahānādaṃ javāc chūrpaṇakhā punaḥ upagamya kharaṃ sā tu kiṃ cit saṃśuṣka śoṇitā papāta punar evārtā saniryāseva vallarī", "category": "Epic, Ramayana", "book": "Ramayana", "position": "Kanda 3, Sarga 019, Verse 024"}
{"quote": "nipātitān prekṣya raṇe tu rākṣasān pradhāvitā śūrpaṇakhā punas tataḥ vadhaṃ ca teṣāṃ nikhilena rakṣasāṃ śaśaṃsa sarvaṃ bhaginī kharasya sā", "category": "Epic, Ramayana", "book": "Ramayana", "position": "Kanda 3, Sarga 019, Verse 025"}
{"quote": "sa punaḥ patitāṃ dṛṣṭvā krodhāc chūrpaṇakhāṃ kharaḥ uvāca vyaktatā vācā tām anarthārtham āgatām", "category": "Epic, Ramayana", "book": "Ramayana", "position": "Kanda 3, Sarga 020, Verse 001"}
{"quote": "mayā tv idānīṃ śūrās te rākṣasā rudhirāśanāḥ tvatpriyārthaṃ vinirdiṣṭāḥ kimarthaṃ rudyate punaḥ", "category": "Epic, Ramayana", "book": "Ramayana", "position": "Kanda 3, Sarga 020, Verse 002"}
{"quote": "bhaktāś caivānuraktāś ca hitāś ca mama nityaśaḥ ghnanto 'pi na nihantavyā na na kuryur vaco mama", "category": "Epic, Ramayana", "book": "Ramayana", "position": "Kanda 3, Sarga 020, Verse 003"}
{"quote": "kim etac chrotum icchāmi kāraṇaṃ yatkṛte punaḥ hā nātheti vinardantī sarpavad veṣṭase kṣitau", "category": "Epic, Ramayana", "book": "Ramayana", "position": "Kanda 3, Sarga 020, Verse 004"}
{"quote": "anāthavad vilapasi kiṃ nu nāthe mayi sthite uttiṣṭhottiṣṭha mā bhaiṣīr vaiklavyaṃ tyajyatām iha", "category": "Epic, Ramayana", "book": "Ramayana", "position": "Kanda 3, Sarga 020, Verse 005"}
{"quote": "ity evam uktā durdharṣā khareṇa parisāntvitā vimṛjya nayane sāsre kharaṃ bhrātaram abravīt", "category": "Epic, Ramayana", "book": "Ramayana", "position": "Kanda 3, Sarga 020, Verse 006"}
{"quote": "preṣitāś ca tvayā śūrā rākṣasās te caturdaśa nihantuṃ rāghavaṃ ghorā matpriyārthaṃ salakṣmaṇam", "category": "Epic, Ramayana", "book": "Ramayana", "position": "Kanda 3, Sarga 020, Verse 007"}
{"quote": "te tu rāmeṇa sāmarṣāḥ śūlapaṭṭiśapāṇayaḥ samare nihatāḥ sarve sāyakair marmabhedibhiḥ", "category": "Epic, Ramayana", "book": "Ramayana", "position": "Kanda 3, Sarga 020, Verse 008"}
{"quote": "tān bhūmau patitān dṛṣṭvā kṣaṇenaiva mahābalān rāmasya ca mahat karma mahāṃs trāso 'bhavan mama", "category": "Epic, Ramayana", "book": "Ramayana", "position": "Kanda 3, Sarga 020, Verse 009"}
{"quote": "sāsmi bhītā samudvignā viṣaṇṇā ca niśācara śaraṇaṃ tvāṃ punaḥ prāptā sarvato bhayadarśinī", "category": "Epic, Ramayana", "book": "Ramayana", "position": "Kanda 3, Sarga 020, Verse 010"}
{"quote": "viṣādanakrādhyuṣite paritrāsormimālini kiṃ māṃ na trāyase magnāṃ vipule śokasāgare", "category": "Epic, Ramayana", "book": "Ramayana", "position": "Kanda 3, Sarga 020, Verse 011"}
{"quote": "ete ca nihatā bhūmau rāmeṇa niśitaiḥ śaraiḥ ye ca me padavīṃ prāptā rākṣasāḥ piśitāśanāḥ", "category": "Epic, Ramayana", "book": "Ramayana", "position": "Kanda 3, Sarga 020, Verse 012"}
{"quote": "mayi te yady anukrośo yadi rakṣaḥsu teṣu ca rāmeṇa yadi śaktis te tejo vāsti niśācara daṇḍakāraṇyanilayaṃ jahi rākṣasakaṇṭakam", "category": "Epic, Ramayana", "book": "Ramayana", "position": "Kanda 3, Sarga 020, Verse 013"}
{"quote": "yadi rāmaṃ mamāmitram adya tvaṃ na vadhiṣyasi tava caivāgrataḥ prāṇāṃs tyakṣyāmi nirapatrapā", "category": "Epic, Ramayana", "book": "Ramayana", "position": "Kanda 3, Sarga 020, Verse 014"}
{"quote": "buddhyāham anupaśyāmi na tvaṃ rāmasya saṃyuge sthātuṃ pratimukhe śaktaḥ sacāpasya mahāraṇe", "category": "Epic, Ramayana", "book": "Ramayana", "position": "Kanda 3, Sarga 020, Verse 015"}
{"quote": "śūramānī na śūras tvaṃ mithyāropitavikramaḥ mānuṣau yan na śaknoṣi hantuṃ tau rāmalakṣmaṇau", "category": "Epic, Ramayana", "book": "Ramayana", "position": "Kanda 3, Sarga 020, Verse 016"}
{"quote": "apayāhi janasthānāt tvaritaḥ sahabāndhavaḥ niḥsattvasyālpavīryasya vāsas te kīdṛśas tv iha", "category": "Epic, Ramayana", "book": "Ramayana", "position": "Kanda 3, Sarga 020, Verse 017"}
{"quote": "rāmatejo'bhibhūto hi tvaṃ kṣipraṃ vinaśiṣyasi sa hi tejaḥsamāyukto rāmo daśarathātmajaḥ bhrātā cāsya mahāvīryo yena cāsmi virūpitā", "category": "Epic, Ramayana", "book": "Ramayana", "position": "Kanda 3, Sarga 020, Verse 018"}
{"quote": "evam ādharṣitaḥ śūraḥ śūrpaṇakhyā kharas tadā uvāca rakṣasāṃ madhye kharaḥ kharataraṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 001"}
{"quote": "tavāpamānaprabhavaḥ krodho 'yam atulo mama na śakyate dhārayituṃ lavaṇāmbha ivotthitam", "category": "Epic, Ramayana", "book": "Ramayana", "position": "Kanda 3, Sarga 021, Verse 002"}
{"quote": "na rāmaṃ gaṇaye vīryān mānuṣaṃ kṣīṇajīvitam ātmā duścaritaiḥ prāṇān hato yo 'dya vimokṣyati", "category": "Epic, Ramayana", "book": "Ramayana", "position": "Kanda 3, Sarga 021, Verse 003"}
{"quote": "bāṣpaḥ saṃhriyatām eṣa saṃbhramaś ca vimucyatām ahaṃ rāmaḥ saha bhrātrā nayāmi yamasādanam", "category": "Epic, Ramayana", "book": "Ramayana", "position": "Kanda 3, Sarga 021, Verse 004"}
{"quote": "paraśvadhahatasyādya mandaprāṇasya bhūtale rāmasya rudhiraṃ raktam uṣṇaṃ pāsyasi rākṣasi", "category": "Epic, Ramayana", "book": "Ramayana", "position": "Kanda 3, Sarga 021, Verse 005"}
{"quote": "sā prahṛṣṭvā vacaḥ śrutvā kharasya vadanāc cyutam praśaśaṃsa punar maurkhyād bhrātaraṃ rakṣasāṃ varam", "category": "Epic, Ramayana", "book": "Ramayana", "position": "Kanda 3, Sarga 021, Verse 006"}
{"quote": "tayā paruṣitaḥ pūrvaṃ punar eva praśaṃsitaḥ abravīd dūṣaṇaṃ nāma kharaḥ senāpatiṃ tadā", "category": "Epic, Ramayana", "book": "Ramayana", "position": "Kanda 3, Sarga 021, Verse 007"}
{"quote": "caturdaśa sahasrāṇi mama cittānuvartinām rakṣasīṃ bhīmavegānāṃ samareṣv anivartinām", "category": "Epic, Ramayana", "book": "Ramayana", "position": "Kanda 3, Sarga 021, Verse 008"}
{"quote": "nīlajīmūtavarṇānāṃ ghorāṇāṃ krūrakarmaṇām lokasiṃhāvihārāṇāṃ balinām ugratejasām", "category": "Epic, Ramayana", "book": "Ramayana", "position": "Kanda 3, Sarga 021, Verse 009"}
{"quote": "teṣāṃ śārdūladarpāṇāṃ mahāsyānāṃ mahaujasām sarvodyogam udīrṇānāṃ rakṣasāṃ saumya kāraya", "category": "Epic, Ramayana", "book": "Ramayana", "position": "Kanda 3, Sarga 021, Verse 010"}
{"quote": "upasthāpaya me kṣipraṃ rathaṃ saumya dhanūṃṣi ca śarāṃś ca citrān khaḍgāṃś ca śaktīś ca vividhāḥ śitāḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 011"}
{"quote": "agre niryātum icchāmi paulastyānāṃ mahātmanām vadhārthaṃ durvinītasya rāmasya raṇakovidaḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 012"}
{"quote": "iti tasya bruvāṇasya sūryavarṇaṃ mahāratham sadaśvaiḥ śabalair yuktam ācacakṣe 'tha dūṣaṇaḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 013"}
{"quote": "taṃ meruśikharākāraṃ taptakāñcanabhūṣaṇam hemacakram asaṃbādhaṃ vaidūryamaya kūbaram", "category": "Epic, Ramayana", "book": "Ramayana", "position": "Kanda 3, Sarga 021, Verse 014"}
{"quote": "matsyaiḥ puṣpair drumaiḥ śailaiś candrasūryaiś ca kāñcanaiḥ māṅgalyaiḥ pakṣisaṃghaiś ca tārābhiś ca samāvṛtam", "category": "Epic, Ramayana", "book": "Ramayana", "position": "Kanda 3, Sarga 021, Verse 015"}
{"quote": "dhvajanistriṃśasaṃpannaṃ kiṅkiṇīkavibhūṣitam sadaśvayuktaṃ so 'marṣād āruroha rathaṃ kharaḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 016"}
{"quote": "niśāmya taṃ rathagataṃ rākṣasā bhīmavikramāḥ tasthuḥ saṃparivāryainaṃ dūṣaṇaṃ ca mahābalam", "category": "Epic, Ramayana", "book": "Ramayana", "position": "Kanda 3, Sarga 021, Verse 017"}
{"quote": "kharas tu tān maheṣvāsān ghoracarmāyudhadhvajān niryātety abravīd dṛṣṭvā rathasthaḥ sarvarākṣasān", "category": "Epic, Ramayana", "book": "Ramayana", "position": "Kanda 3, Sarga 021, Verse 018"}
{"quote": "tatas tad rākṣasaṃ sainyaṃ ghoracarmāyudhadhvajam nirjagāma janasthānān mahānādaṃ mahājavam", "category": "Epic, Ramayana", "book": "Ramayana", "position": "Kanda 3, Sarga 021, Verse 019"}
{"quote": "mudgaraiḥ paṭṭiśaiḥ śūlaiḥ sutīkṣṇaiś ca paraśvadhaiḥ khaḍgaiś cakraiś ca hastasthair bhrājamānaiś ca tomaraiḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 020"}
{"quote": "śaktibhiḥ patighair ghorair atimātraiś ca kārmukaiḥ gadāsimusalair vajrair gṛhītair bhīmadarśanaiḥ", "category": "Epic, Ramayana", "book": "Ramayana", "position": "Kanda 3, Sarga 021, Verse 021"}
{"quote": "rākṣasānāṃ sughorāṇāṃ sahasrāṇi caturdaśa niryātāni janasthānāt kharacittānuvartinām", "category": "Epic, Ramayana", "book": "Ramayana", "position": "Kanda 3, Sarga 021, Verse 022"}
{"quote": "tāṃs tv abhidravato dṛṣṭvā rākṣasān bhīmavikramān kharasyāpi rathaḥ kiṃ cij jagāma tadanantaram", "category": "Epic, Ramayana", "book": "Ramayana", "position": "Kanda 3, Sarga 021, Verse 023"}
{"quote": "tatas tāñ śabalān aśvāṃs taptakāñcanabhūṣitān kharasya matam ājñāya sārathiḥ samacodayat", "category": "Epic, Ramayana", "book": "Ramayana", "position": "Kanda 3, Sarga 021, Verse 024"}
{"quote": "sa codito rathaḥ śīghraṃ kharasya ripughātinaḥ śabdenāpūrayām āsa diśaś ca pratiśas tathā", "category": "Epic, Ramayana", "book": "Ramayana", "position": "Kanda 3, Sarga 021, Verse 025"}
{"quote": "pravṛddhamanyus tu kharaḥ kharasvano ripor vadhārthaṃ tvarito yathāntakaḥ acūcudat sārathim unnadan punar mahābalo megha ivāśmavarṣavān", "category": "Epic, Ramayana", "book": "Ramayana", "position": "Kanda 3, Sarga 021, Verse 026"}
{"quote": "tat prayātaṃ balaṃ ghoram aśivaṃ śoṇitodakam abhyavarṣan mahāmeghas tumulo gardabhāruṇaḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 001"}
{"quote": "nipetus turagās tasya rathayuktā mahājavāḥ same puṣpacite deśe rājamārge yadṛcchayā", "category": "Epic, Ramayana", "book": "Ramayana", "position": "Kanda 3, Sarga 022, Verse 002"}
{"quote": "śyāmaṃ rudhiraparyantaṃ babhūva pariveṣaṇam alātacakrapratimaṃ pratigṛhya divākaram", "category": "Epic, Ramayana", "book": "Ramayana", "position": "Kanda 3, Sarga 022, Verse 003"}
{"quote": "tato dhvajam upāgamya hemadaṇḍaṃ samucchritam samākramya mahākāyas tasthau gṛdhraḥ sudāruṇaḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 004"}
{"quote": "janasthānasamīpe ca samākramya kharasvanāḥ visvarān vividhāṃś cakrur māṃsādā mṛgapakṣiṇaḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 005"}
{"quote": "vyājahruś ca padīptāyāṃ diśi vai bhairavasvanam aśivā yātu dāhānāṃ śivā ghorā mahāsvanāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 006"}
{"quote": "prabhinnagirisaṃkāśās toyaśoṣitadhāriṇaḥ ākāśaṃ tad anākāśaṃ cakrur bhīmā balāhakāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 007"}
{"quote": "babhūva timiraṃ ghoram uddhataṃ romaharṣaṇam diśo vā vidiśo vāpi suvyaktaṃ na cakāśire", "category": "Epic, Ramayana", "book": "Ramayana", "position": "Kanda 3, Sarga 022, Verse 008"}
{"quote": "kṣatajārdrasavarṇābhā saṃdhyākālaṃ vinā babhau kharasyābhimukhaṃ nedus tadā ghorā mṛgāḥ khagāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 009"}
{"quote": "nityāśivakarā yuddhe śivā ghoranidarśanāḥ nedur balasyābhimukhaṃ jvālodgāribhir ānanaiḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 010"}
{"quote": "kabandhaḥ parighābhāso dṛśyate bhāskarāntike jagrāha sūryaṃ svarbhānur aparvaṇi mahāgrahaḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 011"}
{"quote": "pravāti mārutaḥ śīghraṃ niṣprabho 'bhūd divākaraḥ utpetuś ca vinā rātriṃ tārāḥ khadyotasaprabhāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 012"}
{"quote": "saṃlīnamīnavihagā nalinyaḥ puṣpapaṅkajāḥ tasmin kṣaṇe babhūvuś ca vinā puṣpaphalair drumāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 013"}
{"quote": "uddhūtaś ca vinā vātaṃ reṇur jaladharāruṇaḥ vīcīkūcīti vāśyanto babhūvus tatra sārikāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 014"}
{"quote": "ulkāś cāpi sanirghoṣā nipetur ghoradarśanāḥ pracacāla mahī cāpi saśailavanakānanā", "category": "Epic, Ramayana", "book": "Ramayana", "position": "Kanda 3, Sarga 022, Verse 015"}
{"quote": "kharasya ca rathasthasya nardamānasya dhīmataḥ prākampata bhujaḥ savyaḥ kharaś cāsyāvasajjata", "category": "Epic, Ramayana", "book": "Ramayana", "position": "Kanda 3, Sarga 022, Verse 016"}
{"quote": "sāsrā saṃpadyate dṛṣṭiḥ paśyamānasya sarvataḥ lalāṭe ca rujā jātā na ca mohān nyavartata", "category": "Epic, Ramayana", "book": "Ramayana", "position": "Kanda 3, Sarga 022, Verse 017"}
{"quote": "tān samīkṣya mahotpātān utthitān romaharṣaṇān abravīd rākṣasān sarvān prahasan sa kharas tadā", "category": "Epic, Ramayana", "book": "Ramayana", "position": "Kanda 3, Sarga 022, Verse 018"}
{"quote": "mahotpātān imān sarvān utthitān ghoradarśanān na cintayāmy ahaṃ vīryād balavān durbalān iva", "category": "Epic, Ramayana", "book": "Ramayana", "position": "Kanda 3, Sarga 022, Verse 019"}
{"quote": "tārā api śarais tīkṣṇaiḥ pātayeyaṃ nabhastalāt mṛtyuṃ maraṇadharmeṇa saṃkruddho yojayāmy aham", "category": "Epic, Ramayana", "book": "Ramayana", "position": "Kanda 3, Sarga 022, Verse 020"}
{"quote": "rāghavaṃ taṃ balotsiktaṃ bhrātaraṃ cāpi lakṣmaṇam ahatvā sāyakais tīkṣṇair nopāvartitum utsahe", "category": "Epic, Ramayana", "book": "Ramayana", "position": "Kanda 3, Sarga 022, Verse 021"}
{"quote": "sakāmā bhaginī me 'stu pītvā tu rudhiraṃ tayoḥ yannimittaṃ tu rāmasya lakṣmaṇasya viparyayaḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 022"}
{"quote": "na kva cit prāptapūrvo me saṃyugeṣu parājayaḥ yuṣmākam etat pratyakṣaṃ nānṛtaṃ kathayāmy aham", "category": "Epic, Ramayana", "book": "Ramayana", "position": "Kanda 3, Sarga 022, Verse 023"}
{"quote": "devarājam api kruddho mattairāvatayāyinam vajrahastaṃ raṇe hanyāṃ kiṃ punas tau ca mānuṣau", "category": "Epic, Ramayana", "book": "Ramayana", "position": "Kanda 3, Sarga 022, Verse 024"}
{"quote": "sā tasya garjitaṃ śrutvā rākṣasasya mahācamūḥ praharṣam atulaṃ lebhe mṛtyupāśāvapāśitā", "category": "Epic, Ramayana", "book": "Ramayana", "position": "Kanda 3, Sarga 022, Verse 025"}
{"quote": "sameyuś ca mahātmāno yuddhadarśanakāṅkṣiṇaḥ ṛṣayo devagandharvāḥ siddhāś ca saha cāraṇaiḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 026"}
{"quote": "sametya coruḥ sahitās te 'nyāyaṃ puṇyakarmaṇaḥ svasti gobrāhmaṇebhyo 'stu lokānāṃ ye ca saṃmatāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 027"}
{"quote": "jayatāṃ rāghavo yuddhe paulastyān rajanīcarān cakrā hasto yathā yuddhe sarvān asurapuṃgavān", "category": "Epic, Ramayana", "book": "Ramayana", "position": "Kanda 3, Sarga 022, Verse 028"}
{"quote": "etac cānyac ca bahuśo bruvāṇāḥ paramarṣayaḥ dadṛśur vāhinīṃ teṣāṃ rākṣasānāṃ gatāyuṣām", "category": "Epic, Ramayana", "book": "Ramayana", "position": "Kanda 3, Sarga 022, Verse 029"}
{"quote": "rathena tu kharo vegāt sainyasyāgrād viniḥsṛtaḥ taṃ dṛṣṭvā rākṣasaṃ bhūyo rākṣasāś ca viniḥsṛtāḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 030"}
{"quote": "śyena gāmī pṛthugrīvo yajñaśatrur vihaṃgamaḥ durjayaḥ karavīrākṣaḥ paruṣaḥ kālakārmukaḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 031"}
{"quote": "meghamālī mahāmālī sarpāsyo rudhirāśanaḥ dvādaśaite mahāvīryāḥ pratasthur abhitaḥ kharam", "category": "Epic, Ramayana", "book": "Ramayana", "position": "Kanda 3, Sarga 022, Verse 032"}
{"quote": "mahākapālaḥ sthūlākṣaḥ pramāthī triśirās tathā catvāra ete senāgryā dūṣaṇaṃ pṛṣṭhato 'nvayuḥ", "category": "Epic, Ramayana", "book": "Ramayana", "position": "Kanda 3, Sarga 022, Verse 033"}
{"quote": "sā bhīmavegā samarābhikāmā sudāruṇā rākṣasavīra senā tau rājaputrau sahasābhyupetā mālāgrahāṇām iva candrasūryau", "category": "Epic, Ramayana", "book": "Ramayana", "position": "Kanda 3, Sarga 022, Verse 034"}
{"quote": "āśramaṃ prati yāte tu khare kharaparākrame tān evautpātikān rāmaḥ saha bhrātrā dadarśa ha", "category": "Epic, Ramayana", "book": "Ramayana", "position": "Kanda 3, Sarga 023, Verse 001"}
{"quote": "tān utpātān mahāghorān utthitān romaharṣaṇān prajānām ahitān dṛṣṭvā vākyaṃ lakṣmaṇam abravīt", "category": "Epic, Ramayana", "book": "Ramayana", "position": "Kanda 3, Sarga 023, Verse 002"}
{"quote": "imān paśya mahābāho sarvabhūtāpahāriṇaḥ samutthitān mahotpātān saṃhartuṃ sarvarākṣasān", "category": "Epic, Ramayana", "book": "Ramayana", "position": "Kanda 3, Sarga 023, Verse 003"}
{"quote": "amī rudhiradhārās tu visṛjantaḥ kharasvanān vyomni meghā vivartante paruṣā gardabhāruṇāḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 004"}
{"quote": "sadhūmāś ca śarāḥ sarve mama yuddhābhinandinaḥ rukmapṛṣṭhāni cāpāni viveṣṭante ca lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 023, Verse 005"}
{"quote": "yādṛśā iha kūjanti pakṣiṇo vanacāriṇaḥ agrato no bhayaṃ prāptaṃ saṃśayo jīvitasya ca", "category": "Epic, Ramayana", "book": "Ramayana", "position": "Kanda 3, Sarga 023, Verse 006"}
{"quote": "saṃprahāras tu sumahān bhaviṣyati na saṃśayaḥ ayam ākhyāti me bāhuḥ sphuramāṇo muhur muhuḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 007"}
{"quote": "saṃnikarṣe tu naḥ śūra jayaṃ śatroḥ parājayam suprabhaṃ ca prasannaṃ ca tava vaktraṃ hi lakṣyate", "category": "Epic, Ramayana", "book": "Ramayana", "position": "Kanda 3, Sarga 023, Verse 008"}
{"quote": "udyatānāṃ hi yuddhārthaṃ yeṣāṃ bhavati lakṣmaṇaḥ niṣprabhaṃ vadanaṃ teṣāṃ bhavaty āyuḥ parikṣayaḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 009"}
{"quote": "anāgatavidhānaṃ tu kartavyaṃ śubham icchatā āpadaṃ śaṅkamānena puruṣeṇa vipaścitā", "category": "Epic, Ramayana", "book": "Ramayana", "position": "Kanda 3, Sarga 023, Verse 010"}
{"quote": "tasmād gṛhītvā vaidehīṃ śarapāṇir dhanurdharaḥ guhām āśrayaśailasya durgāṃ pādapasaṃkulām", "category": "Epic, Ramayana", "book": "Ramayana", "position": "Kanda 3, Sarga 023, Verse 011"}
{"quote": "pratikūlitum icchāmi na hi vākyam idaṃ tvayā śāpito mama pādābhyāṃ gamyatāṃ vatsa māciram", "category": "Epic, Ramayana", "book": "Ramayana", "position": "Kanda 3, Sarga 023, Verse 012"}
{"quote": "evam uktas tu rāmeṇa lakṣmaṇaḥ saha sītayā śarān ādāya cāpaṃ ca guhāṃ durgāṃ samāśrayat", "category": "Epic, Ramayana", "book": "Ramayana", "position": "Kanda 3, Sarga 023, Verse 013"}
{"quote": "tasmin praviṣṭe tu guhāṃ lakṣmaṇe saha sītayā hanta niryuktam ity uktvā rāmaḥ kavacam āviśat", "category": "Epic, Ramayana", "book": "Ramayana", "position": "Kanda 3, Sarga 023, Verse 014"}
{"quote": "sā tenāgninikāśena kavacena vibhūṣitaḥ babhūva rāmas timire vidhūmo 'gnir ivotthitaḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 015"}
{"quote": "sa cāpam udyamya mahac charān ādāya vīryavān babhūvāvasthitas tatra jyāsvanaiḥ pūrayan diśaḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 016"}
{"quote": "tato devāḥ sagandharvāḥ siddhāś ca saha cāraṇaiḥ ūcuḥ paramasaṃtrastā guhyakāś ca parasparam", "category": "Epic, Ramayana", "book": "Ramayana", "position": "Kanda 3, Sarga 023, Verse 017"}
{"quote": "caturdaśa sahasrāṇi rakṣasāṃ bhīmakarmaṇām ekaś ca rāmo dharmātmā kathaṃ yuddhaṃ bhaviṣyati", "category": "Epic, Ramayana", "book": "Ramayana", "position": "Kanda 3, Sarga 023, Verse 018"}
{"quote": "tato gambhīranirhrādaṃ ghoravarmāyudhadhvajam anīkaṃ yātudhānānāṃ samantāt pratyadṛśyata", "category": "Epic, Ramayana", "book": "Ramayana", "position": "Kanda 3, Sarga 023, Verse 019"}
{"quote": "siṃhanādaṃ visṛjatām anyonyam abhigarjatām cāpāni vispharayatāṃ jṛmbhatāṃ cāpy abhīkṣṇaśaḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 020"}
{"quote": "vipraghuṣṭasvanānāṃ ca dundubhīṃś cāpi nighnatām teṣāṃ sutumulaḥ śabdaḥ pūrayām āsa tad vanam", "category": "Epic, Ramayana", "book": "Ramayana", "position": "Kanda 3, Sarga 023, Verse 021"}
{"quote": "tena śabdena vitrastāḥ śvāpadā vanacāriṇaḥ dudruvur yatra niḥśabdaṃ pṛṣṭhato nāvalokayan", "category": "Epic, Ramayana", "book": "Ramayana", "position": "Kanda 3, Sarga 023, Verse 022"}
{"quote": "tat tv anīkaṃ mahāvegaṃ rāmaṃ samupasarpata ghṛtanānāpraharaṇaṃ gambhīraṃ sāgaropamam", "category": "Epic, Ramayana", "book": "Ramayana", "position": "Kanda 3, Sarga 023, Verse 023"}
{"quote": "rāmo 'pi cārayaṃś cakṣuḥ sarvato raṇapaṇḍitaḥ dadarśa kharasainyaṃ tad yuddhābhimukham udyatam", "category": "Epic, Ramayana", "book": "Ramayana", "position": "Kanda 3, Sarga 023, Verse 024"}
{"quote": "vitatya ca dhanur bhīmaṃ tūṇyāś coddhṛtya sāyakān krodham āhārayat tīvraṃ vadhārthaṃ sarvarakṣasām", "category": "Epic, Ramayana", "book": "Ramayana", "position": "Kanda 3, Sarga 023, Verse 025"}
{"quote": "duṣprekṣyaḥ so 'bhavat kruddho yugāntāgnir iva jvalan taṃ dṛṣṭvā tejasāviṣṭaṃ prāvyathan vanadevatāḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 026"}
{"quote": "tasya kruddhasya rūpaṃ tu rāmasya dadṛśe tadā dakṣasyeva kratuṃ hantum udyatasya pinākinaḥ", "category": "Epic, Ramayana", "book": "Ramayana", "position": "Kanda 3, Sarga 023, Verse 027"}
{"quote": "avaṣṭabdhadhanuṃ rāmaṃ kruddhaṃ ca ripughātinam dadarśāśramam āgamya kharaḥ saha puraḥsaraiḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 001"}
{"quote": "taṃ dṛṣṭvā saguṇaṃ cāpam udyamya kharaniḥsvanam rāmasyābhimukhaṃ sūtaṃ codyatām ity acodayat", "category": "Epic, Ramayana", "book": "Ramayana", "position": "Kanda 3, Sarga 024, Verse 002"}
{"quote": "sa kharasyājñayā sūtas turagān samacodayat yatra rāmo mahābāhur eko dhunvan dhanuḥ sthitaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 003"}
{"quote": "taṃ tu niṣpatitaṃ dṛṣṭvā sarve te rajanīcarāḥ nardamānā mahānādaṃ sacivāḥ paryavārayan", "category": "Epic, Ramayana", "book": "Ramayana", "position": "Kanda 3, Sarga 024, Verse 004"}
{"quote": "sa teṣāṃ yātudhānānāṃ madhye rato gataḥ kharaḥ babhūva madhye tārāṇāṃ lohitāṅga ivoditaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 005"}
{"quote": "tatas taṃ bhīmadhanvānaṃ kruddhāḥ sarve niśācarāḥ rāmaṃ nānāvidhaiḥ śastrair abhyavarṣanta durjayam", "category": "Epic, Ramayana", "book": "Ramayana", "position": "Kanda 3, Sarga 024, Verse 006"}
{"quote": "mudgarair āyasaiḥ śūlaiḥ prāsaiḥ khaḍgaiḥ paraśvadhaiḥ rākṣasāḥ samare rāmaṃ nijaghnū roṣatatparāḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 007"}
{"quote": "te balāhakasaṃkāśā mahānādā mahābalāḥ abhyadhāvanta kākutsthaṃ rāmaṃ yuddhe jighāṃsavaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 008"}
{"quote": "te rāme śaravarṣāṇi vyasṛjan rakṣasāṃ guṇāḥ śailendram iva dhārābhir varṣamāṇā mahādhanāḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 009"}
{"quote": "sa taiḥ parivṛto ghorai rāghavo rakṣasāṃ gaṇaiḥ tithiṣv iva mahādevo vṛtaḥ pāriṣadāṃ gaṇaiḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 010"}
{"quote": "tāni muktāni śastrāṇi yātudhānaiḥ sa rāghavaḥ pratijagrāha viśikhair nadyoghān iva sāgaraḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 011"}
{"quote": "sa taiḥ praharaṇair ghorair bhinnagātro na vivyathe rāmaḥ pradīptair bahubhir vajrair iva mahācalaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 012"}
{"quote": "sa viddhaḥ kṣatajādigdhaḥ sarvagātreṣu rāghavaḥ babhūva rāmaḥ saṃdhyābhrair divākara ivāvṛtaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 013"}
{"quote": "viṣedur devagandharvāḥ siddhāś ca paramarṣayaḥ ekaṃ sahastrair bahubhis tadā dṛṣṭvā samāvṛtam", "category": "Epic, Ramayana", "book": "Ramayana", "position": "Kanda 3, Sarga 024, Verse 014"}
{"quote": "tato rāmaḥ susaṃkruddho maṇḍalīkṛtakārmukaḥ sasarja niśitān bāṇāñ śataśo 'tha sahasraśaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 015"}
{"quote": "durāvārān durviṣahān kālapāśopamān raṇe mumoca līlayā rāmaḥ kaṅkapatrān ajihmagān", "category": "Epic, Ramayana", "book": "Ramayana", "position": "Kanda 3, Sarga 024, Verse 016"}
{"quote": "te śarāḥ śatrusainyeṣu muktā rāmeṇa līlayā ādadū rakṣasāṃ prāṇān pāśāḥ kālakṛtā iva", "category": "Epic, Ramayana", "book": "Ramayana", "position": "Kanda 3, Sarga 024, Verse 017"}
{"quote": "bhittvā rākṣasadehāṃs tāṃs te śarā rudhirāplutāḥ antarikṣagatā rejur dīptāgnisamatejasaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 018"}
{"quote": "asaṃkhyeyās tu rāmasya sāyakāś cāpamaṇḍalāt viniṣpetur atīvogrā rakṣaḥ prāṇāpahāriṇaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 019"}
{"quote": "tair dhanūṃṣi dhvajāgrāṇi varmāṇi ca śirāṃsi ca bahūn sahastābharaṇān ūrūn karikaropamān", "category": "Epic, Ramayana", "book": "Ramayana", "position": "Kanda 3, Sarga 024, Verse 020"}
{"quote": "tato nālīkanārācais tīkṣṇāgraiś ca vikarṇibhiḥ bhīmam ārtasvaraṃ cakrur bhidyamānā niśācarāḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 021"}
{"quote": "tat sainyaṃ niśitair bāṇair arditaṃ marmabhedibhiḥ rāmeṇa na sukhaṃ lebhe śuṣkaṃ vanam ivāgninā", "category": "Epic, Ramayana", "book": "Ramayana", "position": "Kanda 3, Sarga 024, Verse 022"}
{"quote": "ke cid bhīmabalāḥ śūrāḥ śūlān khaḍgān paraśvadhān cikṣipuḥ paramakruddhā rāmāya rajanīcarāḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 023"}
{"quote": "tāni bāṇair mahābāhuḥ śastrāṇy āvārya rāghavaḥ jahāra samare prāṇāṃś ciccheda ca śirodharān", "category": "Epic, Ramayana", "book": "Ramayana", "position": "Kanda 3, Sarga 024, Verse 024"}
{"quote": "avaśiṣṭāś ca ye tatra viṣaṇṇāś ca niśācarāḥ kharam evābhyadhāvanta śaraṇārthaṃ śarārditāḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 025"}
{"quote": "tān sarvān punar ādāya samāśvāsya ca dūṣaṇaḥ abhyadhāvata kākutsthaṃ kruddho rudram ivāntakaḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 026"}
{"quote": "nivṛttās tu punaḥ sarve dūṣaṇāśrayanirbhayāḥ rāmam evābhyadhāvanta sālatālaśilāyudhāḥ", "category": "Epic, Ramayana", "book": "Ramayana", "position": "Kanda 3, Sarga 024, Verse 027"}
{"quote": "tad babhūvādbhutaṃ yuddhaṃ tumulaṃ romaharṣaṇam rāmasyāsya mahāghoraṃ punas teṣāṃ ca rakṣasām", "category": "Epic, Ramayana", "book": "Ramayana", "position": "Kanda 3, Sarga 024, Verse 028"}
{"quote": "tad drumāṇāṃ śilānāṃ ca varṣaṃ prāṇaharaṃ mahat pratijagrāha dharmātmā rāghavas tīkṣṇasāyakaiḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 001"}
{"quote": "pratigṛhya ca tad varaṃ nimīlita ivarṣabhaḥ rāmaḥ krodhaṃ paraṃ bheje vadhārthaṃ sarvarakṣasām", "category": "Epic, Ramayana", "book": "Ramayana", "position": "Kanda 3, Sarga 025, Verse 002"}
{"quote": "tataḥ krodhasamāviṣṭaḥ pradīpta iva tejasā śarair abhyakirat sainyaṃ sarvataḥ sahadūṣaṇam", "category": "Epic, Ramayana", "book": "Ramayana", "position": "Kanda 3, Sarga 025, Verse 003"}
{"quote": "tataḥ senāpatiḥ kruddho dūṣaṇaḥ śatrudūṣaṇaḥ jagrāha giriśṛṅgābhaṃ parighaṃ romaharṣaṇam", "category": "Epic, Ramayana", "book": "Ramayana", "position": "Kanda 3, Sarga 025, Verse 004"}
{"quote": "veṣṭitaṃ kāñcanaiḥ paṭṭair devasainyābhimardanam āyasaiḥ śaṅkubhis tīkṣṇaiḥ kīrṇaṃ paravasokṣitām", "category": "Epic, Ramayana", "book": "Ramayana", "position": "Kanda 3, Sarga 025, Verse 005"}
{"quote": "vajrāśanisamasparśaṃ paragopuradāraṇam taṃ mahoragasaṃkāśaṃ pragṛhya parighaṃ raṇe dūṣaṇo 'bhyapatad rāmaṃ krūrakarmā niśācaraḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 006"}
{"quote": "tasyābhipatamānasya dūṣaṇasya sa rāghavaḥ dvābhyāṃ śarābhyāṃ ciccheda sahastābharaṇau bhujau", "category": "Epic, Ramayana", "book": "Ramayana", "position": "Kanda 3, Sarga 025, Verse 007"}
{"quote": "bhraṣṭas tasya mahākāyaḥ papāta raṇamūrdhani parighaś chinnahastasya śakradhvaja ivāgrataḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 008"}
{"quote": "sa karābhyāṃ vikīrṇābhyāṃ papāta bhuvi dūṣaṇaḥ viṣāṇābhyāṃ viśīrṇābhyāṃ manasvīva mahāgajaḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 009"}
{"quote": "dṛṣṭvā taṃ patitaṃ bhūmau dūṣaṇaṃ nihataṃ raṇe sādhu sādhv iti kākutsthaṃ sarvabhūtāny apūjayan", "category": "Epic, Ramayana", "book": "Ramayana", "position": "Kanda 3, Sarga 025, Verse 010"}
{"quote": "etasminn antare kruddhās trayaḥ senāgrayāyinaḥ saṃhatyābhyadravan rāmaṃ mṛtyupāśāvapāśitāḥ mahākapālaḥ sthūlākṣaḥ pramāthī ca mahābalaḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 011"}
{"quote": "mahākapālo vipulaṃ śūlam udyamya rākṣasaḥ sthūlākṣaḥ paṭṭiśaṃ gṛhya pramāthī ca paraśvadham", "category": "Epic, Ramayana", "book": "Ramayana", "position": "Kanda 3, Sarga 025, Verse 012"}
{"quote": "dṛṣṭvaivāpatatas tāṃs tu rāghavaḥ sāyakaiḥ śitaiḥ tīkṣṇāgraiḥ pratijagrāha saṃprāptān atithīn iva", "category": "Epic, Ramayana", "book": "Ramayana", "position": "Kanda 3, Sarga 025, Verse 013"}
{"quote": "mahākapālasya śiraś ciccheda raghunaṅganaḥ asaṃkhyeyais tu bāṇaughaiḥ pramamātha pramāthinam", "category": "Epic, Ramayana", "book": "Ramayana", "position": "Kanda 3, Sarga 025, Verse 014"}
{"quote": "sthūlākṣasyākṣiṇī tīkṣṇaiḥ pūrayām āsa sāyakaiḥ sa papāta hato bhūmau viṭapīva mahādrumaḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 015"}
{"quote": "tataḥ pāvakasaṃkāśair hemavajravibhūṣitaiḥ jaghanaśeṣaṃ tejasvī tasya sainyasya sāyakaiḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 016"}
{"quote": "te rukmapuṅkhā viśikhāḥ sadhūmā iva pāvakāḥ nijaghnus tāni rakṣāṃsi vajrā iva mahādrumān", "category": "Epic, Ramayana", "book": "Ramayana", "position": "Kanda 3, Sarga 025, Verse 017"}
{"quote": "rakṣasāṃ tu śataṃ rāmaḥ śatenaikena karṇinā sahasraṃ ca sahasreṇa jaghāna raṇamūrdhani", "category": "Epic, Ramayana", "book": "Ramayana", "position": "Kanda 3, Sarga 025, Verse 018"}
{"quote": "tair bhinnavarmābharaṇāś chinnabhinnaśarāsanāḥ nipetuḥ śoṇitādigdhā dharaṇyāṃ rajanīcarāḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 019"}
{"quote": "tair muktakeśaiḥ samare patitaiḥ śoṇitokṣitaiḥ āstīrṇā vasudhā kṛtsnā mahāvediḥ kuśair iva", "category": "Epic, Ramayana", "book": "Ramayana", "position": "Kanda 3, Sarga 025, Verse 020"}
{"quote": "kṣaṇena tu mahāghoraṃ vanaṃ nihatarākṣasaṃ babhūva niraya prakhyaṃ māṃsaśoṇitakardamam", "category": "Epic, Ramayana", "book": "Ramayana", "position": "Kanda 3, Sarga 025, Verse 021"}
{"quote": "caturdaśa sahasrāṇi rakṣasāṃ bhīmakarmaṇām hatāny ekena rāmeṇa mānuṣeṇa padātinā", "category": "Epic, Ramayana", "book": "Ramayana", "position": "Kanda 3, Sarga 025, Verse 022"}
{"quote": "tasya sainyasya sarvasya kharaḥ śeṣo mahārathaḥ rākṣasas triśirāś caiva rāmaś ca ripusūdanaḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 023"}
{"quote": "tatas tu tad bhīmabalaṃ mahāhave samīkṣya rāmeṇa hataṃ balīyasā rathena rāmaṃ mahatā kharas tataḥ samāsasādendra ivodyatāśaniḥ", "category": "Epic, Ramayana", "book": "Ramayana", "position": "Kanda 3, Sarga 025, Verse 024"}
{"quote": "kharaṃ tu rāmābhimukhaṃ prayāntaṃ vāhinīpatiḥ rākṣasas triśirā nāma saṃnipatyedam abravīt", "category": "Epic, Ramayana", "book": "Ramayana", "position": "Kanda 3, Sarga 026, Verse 001"}
{"quote": "māṃ niyojaya vikrānta saṃnivartasva sāhasāt paśya rāmaṃ mahābāhuṃ saṃyuge vinipātitam", "category": "Epic, Ramayana", "book": "Ramayana", "position": "Kanda 3, Sarga 026, Verse 002"}
{"quote": "pratijānāmi te satyam āyudhaṃ cāham ālabhe yathā rāmaṃ vadhiṣyāmi vadhārhaṃ sarvarakṣasām", "category": "Epic, Ramayana", "book": "Ramayana", "position": "Kanda 3, Sarga 026, Verse 003"}
{"quote": "ahaṃ vāsya raṇe mṛtyur eṣa vā samare mama vinivartya raṇotsāhaṃ muhūrtaṃ prāśniko bhava", "category": "Epic, Ramayana", "book": "Ramayana", "position": "Kanda 3, Sarga 026, Verse 004"}
{"quote": "prahṛṣṭo vā hate rāme janasthānaṃ prayāsyasi mayi vā nihate rāmaṃ saṃyugāyopayāsyasi", "category": "Epic, Ramayana", "book": "Ramayana", "position": "Kanda 3, Sarga 026, Verse 005"}
{"quote": "kharas triśirasā tena mṛtyulobhāt prasāditaḥ gaccha yudhyety anujñāto rāghavābhimukho yayau", "category": "Epic, Ramayana", "book": "Ramayana", "position": "Kanda 3, Sarga 026, Verse 006"}
{"quote": "triśirāś ca rathenaiva vājiyuktena bhāsvatā abhyadravad raṇe rāmaṃ triśṛṅga iva parvataḥ", "category": "Epic, Ramayana", "book": "Ramayana", "position": "Kanda 3, Sarga 026, Verse 007"}
{"quote": "śaradhārā samūhān sa mahāmegha ivotsṛjan vyasṛjat sadṛśaṃ nādaṃ jalārdrasyeva dundubheḥ", "category": "Epic, Ramayana", "book": "Ramayana", "position": "Kanda 3, Sarga 026, Verse 008"}
{"quote": "āgacchantaṃ triśirasaṃ rākṣasaṃ prekṣya rāghavaḥ dhanuṣā pratijagrāha vidhunvan sāyakāñ śitān", "category": "Epic, Ramayana", "book": "Ramayana", "position": "Kanda 3, Sarga 026, Verse 009"}
{"quote": "sa saṃprahāras tumulo rāma triśirasor mahān babhūvātīva balinoḥ siṃhakuñjarayor iva", "category": "Epic, Ramayana", "book": "Ramayana", "position": "Kanda 3, Sarga 026, Verse 010"}
{"quote": "tatas triśirasā bāṇair lalāṭe tāḍitas tribhiḥ amarṣī kupito rāmaḥ saṃrabdham idam abravīt", "category": "Epic, Ramayana", "book": "Ramayana", "position": "Kanda 3, Sarga 026, Verse 011"}
{"quote": "aho vikramaśūrasya rākṣasasyedṛśaṃ balam puṣpair iva śarair yasya lalāṭe 'smi parikṣataḥ mamāpi pratigṛhṇīṣva śarāṃś cāpaguṇacyutān", "category": "Epic, Ramayana", "book": "Ramayana", "position": "Kanda 3, Sarga 026, Verse 012"}
{"quote": "evam uktvā tu saṃrabdhaḥ śarān āśīviṣopamān triśiro vakṣasi kruddho nijaghāna caturdaśa", "category": "Epic, Ramayana", "book": "Ramayana", "position": "Kanda 3, Sarga 026, Verse 013"}
{"quote": "caturbhis turagān asya śaraiḥ saṃnataparvabhiḥ nyapātayata tejasvī caturas tasya vājinaḥ", "category": "Epic, Ramayana", "book": "Ramayana", "position": "Kanda 3, Sarga 026, Verse 014"}
{"quote": "aṣṭabhiḥ sāyakaiḥ sūtaṃ rathopasthe nyapātayat rāmaś ciccheda bāṇena dhvajaṃ cāsya samucchritam", "category": "Epic, Ramayana", "book": "Ramayana", "position": "Kanda 3, Sarga 026, Verse 015"}
{"quote": "tato hatarathāt tasmād utpatantaṃ niśācaram bibheda rāmas taṃ bāṇair hṛdaye so 'bhavaj jaḍaḥ", "category": "Epic, Ramayana", "book": "Ramayana", "position": "Kanda 3, Sarga 026, Verse 016"}
{"quote": "sāyakaiś cāprameyātmā sāmarṣas tasya rakṣasaḥ śirāṃsy apātayat trīṇi vegavadbhis tribhiḥ śataiḥ", "category": "Epic, Ramayana", "book": "Ramayana", "position": "Kanda 3, Sarga 026, Verse 017"}
{"quote": "sa bhūmau śoṇitodgārī rāmabāṇābhipīḍitaḥ nyapatat patitaiḥ pūrvaṃ svaśirobhir niśācaraḥ", "category": "Epic, Ramayana", "book": "Ramayana", "position": "Kanda 3, Sarga 026, Verse 018"}
{"quote": "hataśeṣās tato bhagnā rākṣasāḥ kharasaṃśrayāḥ dravanti sma na tiṣṭhanti vyāghratrastā mṛgā iva", "category": "Epic, Ramayana", "book": "Ramayana", "position": "Kanda 3, Sarga 026, Verse 019"}
{"quote": "tān kharo dravato dṛṣṭvā nivartya ruṣitaḥ svayam rāmam evābhidudrāva rāhuś candramasaṃ yathā", "category": "Epic, Ramayana", "book": "Ramayana", "position": "Kanda 3, Sarga 026, Verse 020"}
{"quote": "nihataṃ dūṣaṇaṃ dṛṣṭvā raṇe triśirasā saha kharasyāpy abhavat trāso dṛṣṭvā rāmasya vikramam", "category": "Epic, Ramayana", "book": "Ramayana", "position": "Kanda 3, Sarga 027, Verse 001"}
{"quote": "sa dṛṣṭvā rākṣasaṃ sainyam aviṣahyaṃ mahābalam hatam ekena rāmeṇa dūṣaṇas triśirā api", "category": "Epic, Ramayana", "book": "Ramayana", "position": "Kanda 3, Sarga 027, Verse 002"}
{"quote": "tad balaṃ hatabhūyiṣṭhaṃ vimanāḥ prekṣya rākṣasaḥ āsasāda kharo rāmaṃ namucir vāsavaṃ yathā", "category": "Epic, Ramayana", "book": "Ramayana", "position": "Kanda 3, Sarga 027, Verse 003"}
{"quote": "vikṛṣya balavac cāpaṃ nārācān raktabhojanān kharaś cikṣepa rāmāya kruddhān āśīviṣān iva", "category": "Epic, Ramayana", "book": "Ramayana", "position": "Kanda 3, Sarga 027, Verse 004"}
{"quote": "jyāṃ vidhunvan subahuśaḥ śikṣayāstrāṇi darśayan cacāra samare mārgāñ śarai rathagataḥ kharaḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 005"}
{"quote": "sa sarvāś ca diśo bāṇaiḥ pradiśaś ca mahārathaḥ pūrayām āsa taṃ dṛṣṭvā rāmo 'pi sumahad dhanuḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 006"}
{"quote": "sa sāyakair durviṣahaiḥ sasphuliṅgair ivāgnibhiḥ nabhaś cakārāvivaraṃ parjanya iva vṛṣṭibhiḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 007"}
{"quote": "tad babhūva śitair bāṇaiḥ khararāmavisarjitaiḥ paryākāśam anākāśaṃ sarvataḥ śarasaṃkulam", "category": "Epic, Ramayana", "book": "Ramayana", "position": "Kanda 3, Sarga 027, Verse 008"}
{"quote": "śarajālāvṛtaḥ sūryo na tadā sma prakāśate anyonyavadhasaṃrambhād ubhayoḥ saṃprayudhyatoḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 009"}
{"quote": "tato nālīkanārācais tīkṣṇāgraiś ca vikarṇibhiḥ ājaghāna raṇe rāmaṃ totrair iva mahādvipam", "category": "Epic, Ramayana", "book": "Ramayana", "position": "Kanda 3, Sarga 027, Verse 010"}
{"quote": "taṃ rathasthaṃ dhanuṣpāṇiṃ rākṣasaṃ paryavasthitam dadṛśuḥ sarvabhūtāni pāśahastam ivāntakam", "category": "Epic, Ramayana", "book": "Ramayana", "position": "Kanda 3, Sarga 027, Verse 011"}
{"quote": "taṃ siṃham iva vikrāntaṃ siṃhavikrāntagāminam dṛṣṭvā nodvijate rāmaḥ siṃhaḥ kṣudramṛgaṃ yathā", "category": "Epic, Ramayana", "book": "Ramayana", "position": "Kanda 3, Sarga 027, Verse 012"}
{"quote": "tataḥ sūryanikāśena rathena mahatā kharaḥ āsasāda raṇe rāmaṃ pataṅga iva pāvakam", "category": "Epic, Ramayana", "book": "Ramayana", "position": "Kanda 3, Sarga 027, Verse 013"}
{"quote": "tato 'sya saśaraṃ cāpaṃ muṣṭideśe mahātmanaḥ kharaś ciccheda rāmasya darśayan pāṇilāghavam", "category": "Epic, Ramayana", "book": "Ramayana", "position": "Kanda 3, Sarga 027, Verse 014"}
{"quote": "sa punas tv aparān sapta śarān ādāya varmaṇi nijaghāna raṇe kruddhaḥ śakrāśanisamaprabhān", "category": "Epic, Ramayana", "book": "Ramayana", "position": "Kanda 3, Sarga 027, Verse 015"}
{"quote": "tatas tat prahataṃ bāṇaiḥ kharamuktaiḥ suparvabhiḥ papāta kavacaṃ bhūmau rāmasyādityavarcasaḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 016"}
{"quote": "sa śarair arpitaḥ kruddhaḥ sarvagātreṣu rāghavaḥ rarāja samare rāmo vidhūmo 'gnir iva jvalan", "category": "Epic, Ramayana", "book": "Ramayana", "position": "Kanda 3, Sarga 027, Verse 017"}
{"quote": "tato gambhīranirhrādaṃ rāmaḥ śatrunibarhaṇaḥ cakārāntāya sa ripoḥ sajyam anyan mahad dhanuḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 018"}
{"quote": "sumahad vaiṣṇavaṃ yat tad atisṛṣṭaṃ maharṣiṇā varaṃ tad dhanur udyamya kharaṃ samabhidhāvata", "category": "Epic, Ramayana", "book": "Ramayana", "position": "Kanda 3, Sarga 027, Verse 019"}
{"quote": "tataḥ kanakapuṅkhais tu śaraiḥ saṃnataparvabhiḥ ciccheda rāmaḥ saṃkruddhaḥ kharasya samare dhvajam", "category": "Epic, Ramayana", "book": "Ramayana", "position": "Kanda 3, Sarga 027, Verse 020"}
{"quote": "sa darśanīyo bahudhā vicchinnaḥ kāñcano dhvajaḥ jagāma dharaṇīṃ sūryo devatānām ivājñayā", "category": "Epic, Ramayana", "book": "Ramayana", "position": "Kanda 3, Sarga 027, Verse 021"}
{"quote": "taṃ caturbhiḥ kharaḥ kruddho rāmaṃ gātreṣu mārgaṇaiḥ vivyādha hṛdi marmajño mātaṅgam iva tomaraiḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 022"}
{"quote": "sa rāmo bahubhir bāṇaiḥ kharakārmukaniḥsṛtaiḥ viddho rudhirasiktāṅgo babhūva ruṣito bhṛśam", "category": "Epic, Ramayana", "book": "Ramayana", "position": "Kanda 3, Sarga 027, Verse 023"}
{"quote": "sa dhanur dhanvināṃ śreṣṭhaḥ pragṛhya paramāhave mumoca parameṣvāsaḥ ṣaṭ śarān abhilakṣitān", "category": "Epic, Ramayana", "book": "Ramayana", "position": "Kanda 3, Sarga 027, Verse 024"}
{"quote": "śirasy ekena bāṇena dvābhyāṃ bāhvor athārpayat tribhiś candrārdhavaktraiś ca vakṣasy abhijaghāna ha", "category": "Epic, Ramayana", "book": "Ramayana", "position": "Kanda 3, Sarga 027, Verse 025"}
{"quote": "tataḥ paścān mahātejā nārācān bhāskaropamān jighāṃsū rākṣasaṃ kruddhas trayodaśa śilāśitān", "category": "Epic, Ramayana", "book": "Ramayana", "position": "Kanda 3, Sarga 027, Verse 026"}
{"quote": "tato 'sya yugam ekena caturbhiś caturo hayān ṣaṣṭhena ca śiraḥ saṃkhye ciccheda kharasāratheḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 027"}
{"quote": "tribhis triveṇuṃ balavān dvābhyām akṣaṃ mahābalaḥ dvādaśena tu bāṇena kharasya saśaraṃ dhanuḥ chittvā vajranikāśena rāghavaḥ prahasann iva trayodaśenendrasamo bibheda samare kharam", "category": "Epic, Ramayana", "book": "Ramayana", "position": "Kanda 3, Sarga 027, Verse 028"}
{"quote": "prabhagnadhanvā viratho hatāśvo hatasārathiḥ gadāpāṇir avaplutya tasthau bhūmau kharas tadā", "category": "Epic, Ramayana", "book": "Ramayana", "position": "Kanda 3, Sarga 027, Verse 029"}
{"quote": "tat karma rāmasya mahārathasya sametya devāś ca maharṣayaś ca apūjayan prāñjalayaḥ prahṛṣṭās tadā vimānāgragatāḥ sametāḥ", "category": "Epic, Ramayana", "book": "Ramayana", "position": "Kanda 3, Sarga 027, Verse 030"}
{"quote": "kharaṃ tu virathaṃ rāmo gadāpāṇim avasthitam mṛdupūrvaṃ mahātejāḥ paruṣaṃ vākyam abravīt", "category": "Epic, Ramayana", "book": "Ramayana", "position": "Kanda 3, Sarga 028, Verse 001"}
{"quote": "gajāśvarathasaṃbādhe bale mahati tiṣṭhatā kṛtaṃ sudāruṇaṃ karma sarvalokajugupsitam", "category": "Epic, Ramayana", "book": "Ramayana", "position": "Kanda 3, Sarga 028, Verse 002"}
{"quote": "udvejanīyo bhūtānāṃ nṛśaṃsaḥ pāpakarmakṛt trayāṇām api lokānām īśvaro 'pi na tiṣṭhati", "category": "Epic, Ramayana", "book": "Ramayana", "position": "Kanda 3, Sarga 028, Verse 003"}
{"quote": "karma lokaviruddhaṃ tu kurvāṇaṃ kṣaṇadācara tīkṣṇaṃ sarvajano hanti sarpaṃ duṣṭam ivāgatam", "category": "Epic, Ramayana", "book": "Ramayana", "position": "Kanda 3, Sarga 028, Verse 004"}
{"quote": "lobhāt pāpāni kurvāṇaḥ kāmād vā yo na budhyate bhraṣṭaḥ paśyati tasyāntaṃ brāhmaṇī karakād iva", "category": "Epic, Ramayana", "book": "Ramayana", "position": "Kanda 3, Sarga 028, Verse 005"}
{"quote": "vasato daṇḍakāraṇye tāpasān dharmacāriṇaḥ kiṃ nu hatvā mahābhāgān phalaṃ prāpsyasi rākṣasa", "category": "Epic, Ramayana", "book": "Ramayana", "position": "Kanda 3, Sarga 028, Verse 006"}
{"quote": "na ciraṃ pāpakarmāṇaḥ krūrā lokajugupsitāḥ aiśvaryaṃ prāpya tiṣṭhanti śīrṇamūlā iva drumāḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 007"}
{"quote": "avaśyaṃ labhate kartā phalaṃ pāpasya karmaṇaḥ ghoraṃ paryāgate kāle drumaḥ puṣpam ivārtavam", "category": "Epic, Ramayana", "book": "Ramayana", "position": "Kanda 3, Sarga 028, Verse 008"}
{"quote": "nacirāt prāpyate loke pāpānāṃ karmaṇāṃ phalam saviṣāṇām ivānnānāṃ bhuktānāṃ kṣaṇadācara", "category": "Epic, Ramayana", "book": "Ramayana", "position": "Kanda 3, Sarga 028, Verse 009"}
{"quote": "pāpam āccaratāṃ ghoraṃ lokasyāpriyam icchatām aham āsādito rājā prāṇān hantuṃ niśācara", "category": "Epic, Ramayana", "book": "Ramayana", "position": "Kanda 3, Sarga 028, Verse 010"}
{"quote": "adya hi tvāṃ mayā muktāḥ śarāḥ kāñcanabhūṣaṇāḥ vidārya nipatiṣyanti valmīkam iva pannagāḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 011"}
{"quote": "ye tvayā daṇḍakāraṇye bhakṣitā dharmacāriṇaḥ tān adya nihataḥ saṃkhye sasainyo 'nugamiṣyasi", "category": "Epic, Ramayana", "book": "Ramayana", "position": "Kanda 3, Sarga 028, Verse 012"}
{"quote": "adya tvāṃ nihataṃ bāṇaiḥ paśyantu paramarṣayaḥ nirayasthaṃ vimānasthā ye tvayā hiṃsitāḥ purā", "category": "Epic, Ramayana", "book": "Ramayana", "position": "Kanda 3, Sarga 028, Verse 013"}
{"quote": "prahara tvaṃ yathākāmaṃ kuru yatnaṃ kulādhama adya te pātayiṣyāmi śiras tālaphalaṃ yathā", "category": "Epic, Ramayana", "book": "Ramayana", "position": "Kanda 3, Sarga 028, Verse 014"}
{"quote": "evam uktas tu rāmeṇa kruddhaḥ saṃraktalocanaḥ pratyuvāca tato rāmaṃ prahasan krodhamūrchitaḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 015"}
{"quote": "prākṛtān rākṣasān hatvā yuddhe daśarathātmaja ātmanā katham ātmānam apraśasyaṃ praśaṃsasi", "category": "Epic, Ramayana", "book": "Ramayana", "position": "Kanda 3, Sarga 028, Verse 016"}
{"quote": "vikrāntā balavanto vā ye bhavanti nararṣabhāḥ kathayanti na te kiṃ cit tejasā svena garvitāḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 017"}
{"quote": "prākṛtās tv akṛtātmāno loke kṣatriyapāṃsanāḥ nirarthakaṃ vikatthante yathā rāma vikatthase", "category": "Epic, Ramayana", "book": "Ramayana", "position": "Kanda 3, Sarga 028, Verse 018"}
{"quote": "kulaṃ vyapadiśan vīraḥ samare ko 'bhidhāsyati mṛtyukāle hi saṃprāpte svayam aprastave stavam", "category": "Epic, Ramayana", "book": "Ramayana", "position": "Kanda 3, Sarga 028, Verse 019"}
{"quote": "sarvathā tu laghutvaṃ te katthanena vidarśitam suvarṇapratirūpeṇa tapteneva kuśāgninā", "category": "Epic, Ramayana", "book": "Ramayana", "position": "Kanda 3, Sarga 028, Verse 020"}
{"quote": "na tu mām iha tiṣṭhantaṃ paśyasi tvaṃ gadādharam dharādharam ivākampyaṃ parvataṃ dhātubhiś citam", "category": "Epic, Ramayana", "book": "Ramayana", "position": "Kanda 3, Sarga 028, Verse 021"}
{"quote": "paryāpto 'haṃ gadāpāṇir hantuṃ prāṇān raṇe tava trayāṇām api lokānāṃ pāśahasta ivāntakaḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 022"}
{"quote": "kāmaṃ bahv api vaktavyaṃ tvayi vakṣyāmi na tv aham astaṃ gacched dhi savitā yuddhavighras tato bhavet", "category": "Epic, Ramayana", "book": "Ramayana", "position": "Kanda 3, Sarga 028, Verse 023"}
{"quote": "caturdaśa sahasrāṇi rākṣasānāṃ hatāni te tvadvināśāt karomy adya teṣām aśrupramārjanam", "category": "Epic, Ramayana", "book": "Ramayana", "position": "Kanda 3, Sarga 028, Verse 024"}
{"quote": "ity uktvā paramakruddhas tāṃ gadāṃ paramāṅgadām kharaś cikṣepa rāmāya pradīptām aśaniṃ yathā", "category": "Epic, Ramayana", "book": "Ramayana", "position": "Kanda 3, Sarga 028, Verse 025"}
{"quote": "kharabāhupramuktā sā pradīptā mahatī gadā bhasmavṛkṣāṃś ca gulmāṃś ca kṛtvāgāt tatsamīpataḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 026"}
{"quote": "tām āpatantīṃ jvalitāṃ mṛtyupāśopamāṃ gadā antarikṣagatāṃ rāmaś ciccheda bahudhā śaraiḥ", "category": "Epic, Ramayana", "book": "Ramayana", "position": "Kanda 3, Sarga 028, Verse 027"}
{"quote": "sā viśīrṇā śarair bhinnā papāta dharaṇītale gadāmantrauṣadhibalair vyālīva vinipātitā", "category": "Epic, Ramayana", "book": "Ramayana", "position": "Kanda 3, Sarga 028, Verse 028"}
{"quote": "bhittvā tu tāṃ gadāṃ bāṇai rāghavo dharmavatsalaḥ smayamānaḥ kharaṃ vākyaṃ saṃrabdham idam abravīt", "category": "Epic, Ramayana", "book": "Ramayana", "position": "Kanda 3, Sarga 029, Verse 001"}
{"quote": "etat te balasarvasvaṃ darśitaṃ rākṣasādhama śaktihīnataro matto vṛthā tvam upagarjitam", "category": "Epic, Ramayana", "book": "Ramayana", "position": "Kanda 3, Sarga 029, Verse 002"}
{"quote": "eṣā bāṇavinirbhinnā gadā bhūmitalaṃ gatā abhidhānapragalbhasya tava pratyayaghātinī", "category": "Epic, Ramayana", "book": "Ramayana", "position": "Kanda 3, Sarga 029, Verse 003"}
{"quote": "yat tvayoktaṃ vinaṣṭānām idam aśrupramārjanam rākṣasānāṃ karomīti mithyā tad api te vacaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 004"}
{"quote": "nīcasya kṣudraśīlasya mithyāvṛttasya rakṣasaḥ prāṇān apahariṣyāmi garutmān amṛtaṃ yathā", "category": "Epic, Ramayana", "book": "Ramayana", "position": "Kanda 3, Sarga 029, Verse 005"}
{"quote": "adya te bhinnakaṇṭhasya phenabudbudabhūṣitam vidāritasya madbāṇair mahī pāsyati śoṇitam", "category": "Epic, Ramayana", "book": "Ramayana", "position": "Kanda 3, Sarga 029, Verse 006"}
{"quote": "pāṃsurūṣitasarvāṅgaḥ srastanyastabhujadvayaḥ svapsyase gāṃ samāśliṣya durlabhāṃ pramadām iva", "category": "Epic, Ramayana", "book": "Ramayana", "position": "Kanda 3, Sarga 029, Verse 007"}
{"quote": "pravṛddhanidre śayite tvayi rākṣasapāṃsane bhaviṣyanty aśaraṇyānāṃ śaraṇyā daṇḍakā ime", "category": "Epic, Ramayana", "book": "Ramayana", "position": "Kanda 3, Sarga 029, Verse 008"}
{"quote": "janasthāne hatasthāne tava rākṣasamaccharaiḥ nirbhayā vicariṣyanti sarvato munayo vane", "category": "Epic, Ramayana", "book": "Ramayana", "position": "Kanda 3, Sarga 029, Verse 009"}
{"quote": "adya viprasariṣyanti rākṣasyo hatabāndhavāḥ bāṣpārdravadanā dīnā bhayād anyabhayāvahāḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 010"}
{"quote": "adya śokarasajñās tā bhaviṣyanti niśācara anurūpakulāḥ patnyo yāsāṃ tvaṃ patir īdṛśaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 011"}
{"quote": "nṛśaṃsaśīla kṣudrātman nityaṃ brāhmaṇakaṇṭaka tvatkṛte śaṅkitair agnau munibhiḥ pātyate haviḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 012"}
{"quote": "tam evam abhisaṃrabdhaṃ bruvāṇaṃ rāghavaṃ raṇe kharo nirbhartsayām āsa roṣāt kharatara svanaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 013"}
{"quote": "dṛḍhaṃ khalv avalipto 'si bhayeṣv api ca nirbhayaḥ vācyāvācyaṃ tato hi tvaṃ mṛtyuvaśyo na budhyase", "category": "Epic, Ramayana", "book": "Ramayana", "position": "Kanda 3, Sarga 029, Verse 014"}
{"quote": "kālapāśaparikṣiptā bhavanti puruṣā hi ye kāryākāryaṃ na jānanti te nirastaṣaḍindriyāḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 015"}
{"quote": "evam uktvā tato rāmaṃ saṃrudhya bhṛkuṭiṃ tataḥ sa dadarśa mahāsālam avidūre niśācaraḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 016"}
{"quote": "raṇe praharaṇasyārthe sarvato hy avalokayan sa tam utpāṭayām āsa saṃdṛśya daśanacchadam", "category": "Epic, Ramayana", "book": "Ramayana", "position": "Kanda 3, Sarga 029, Verse 017"}
{"quote": "taṃ samutkṣipya bāhubhyāṃ vinarditvā mahābalaḥ rāmam uddiśya cikṣepa hatas tvam iti cābravīt", "category": "Epic, Ramayana", "book": "Ramayana", "position": "Kanda 3, Sarga 029, Verse 018"}
{"quote": "tam āpatantaṃ bāṇaughaiś chittvā rāmaḥ pratāpavān roṣam āhārayat tīvraṃ nihantuṃ samare kharam", "category": "Epic, Ramayana", "book": "Ramayana", "position": "Kanda 3, Sarga 029, Verse 019"}
{"quote": "jātasvedas tato rāmo roṣād raktāntalocanaḥ nirbibheda sahasreṇa bāṇānāṃ samare kharam", "category": "Epic, Ramayana", "book": "Ramayana", "position": "Kanda 3, Sarga 029, Verse 020"}
{"quote": "tasya bāṇāntarād raktaṃ bahu susrāva phenilam gireḥ prasravaṇasyeva toyadhārāparisravaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 021"}
{"quote": "vihvalaḥ sa kṛto bāṇaiḥ kharo rāmeṇa saṃyuge matto rudhiragandhena tam evābhyadravad drutam", "category": "Epic, Ramayana", "book": "Ramayana", "position": "Kanda 3, Sarga 029, Verse 022"}
{"quote": "tam āpatantaṃ saṃrabdhaṃ kṛtāstro rudhirāplutam apasarpat pratipadaṃ kiṃ cit tvaritavikramaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 023"}
{"quote": "tataḥ pāvakasaṃkāśaṃ badhāya samare śaram kharasya rāmo jagrāha brahmadaṇḍam ivāparam", "category": "Epic, Ramayana", "book": "Ramayana", "position": "Kanda 3, Sarga 029, Verse 024"}
{"quote": "sa tad dattaṃ maghavatā surarājena dhīmatā saṃdadhe ca sa dharmātmā mumoca ca kharaṃ prati", "category": "Epic, Ramayana", "book": "Ramayana", "position": "Kanda 3, Sarga 029, Verse 025"}
{"quote": "sa vimukto mahābāṇo nirghātasamaniḥsvanaḥ rāmeṇa dhanur udyamya kharasyorasi cāpatat", "category": "Epic, Ramayana", "book": "Ramayana", "position": "Kanda 3, Sarga 029, Verse 026"}
{"quote": "sa papāta kharo bhūmau dahyamānaḥ śarāgninā rudreṇaiva vinirdagdhaḥ śvetāraṇye yathāndhakaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 027"}
{"quote": "sa vṛtra iva vajreṇa phenena namucir yathā balo vendrāśanihato nipapāta hataḥ kharaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 028"}
{"quote": "tato rājarṣayaḥ sarve saṃgatāḥ paramarṣayaḥ sabhājya muditā rāmam idaṃ vacanam abruvan", "category": "Epic, Ramayana", "book": "Ramayana", "position": "Kanda 3, Sarga 029, Verse 029"}
{"quote": "etadarthaṃ mahātejā mahendraḥ pākaśāsanaḥ śarabhaṅgāśramaṃ puṇyam ājagāma puraṃdaraḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 030"}
{"quote": "ānītas tvam imaṃ deśam upāyena maharṣibhiḥ eṣāṃ vadhārthaṃ krūrāṇāṃ rakṣasāṃ pāpakarmaṇām", "category": "Epic, Ramayana", "book": "Ramayana", "position": "Kanda 3, Sarga 029, Verse 031"}
{"quote": "tad idaṃ naḥ kṛtaṃ kāryaṃ tvayā daśarathātmaja sukhaṃ dharmaṃ cariṣyanti daṇḍakeṣu maharṣayaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 032"}
{"quote": "etasminn antare vīro lakṣmaṇaḥ saha sītayā giridurgād viniṣkramya saṃviveśāśramaṃ sukhī", "category": "Epic, Ramayana", "book": "Ramayana", "position": "Kanda 3, Sarga 029, Verse 033"}
{"quote": "tato rāmas tu vijayī pūjyamāno maharṣibhiḥ praviveśāśramaṃ vīro lakṣmaṇenābhivāditaḥ", "category": "Epic, Ramayana", "book": "Ramayana", "position": "Kanda 3, Sarga 029, Verse 034"}
{"quote": "taṃ dṛṣṭvā śatruhantāraṃ maharṣīṇāṃ sukhāvaham babhūva hṛṣṭā vaidehī bhartāraṃ pariṣasvaje", "category": "Epic, Ramayana", "book": "Ramayana", "position": "Kanda 3, Sarga 029, Verse 035"}
{"quote": "tataḥ śūrpaṇakhā dṛṣṭvā sahasrāṇi caturdaśa hatāny ekena rāmeṇa rakṣasāṃ bhīmakarmaṇām", "category": "Epic, Ramayana", "book": "Ramayana", "position": "Kanda 3, Sarga 030, Verse 001"}
{"quote": "dūṣaṇaṃ ca kharaṃ caiva hataṃ triśirasaṃ raṇe dṛṣṭvā punar mahānādaṃ nanāda jaladopamā", "category": "Epic, Ramayana", "book": "Ramayana", "position": "Kanda 3, Sarga 030, Verse 002"}
{"quote": "sā dṛṣṭvā karma rāmasya kṛtam anyaiḥ suduṣkaram jagāma paramaudvignā laṅkāṃ rāvaṇapālitām", "category": "Epic, Ramayana", "book": "Ramayana", "position": "Kanda 3, Sarga 030, Verse 003"}
{"quote": "sa dadarśa vimānāgre rāvaṇaṃ dīptatejasaṃ upopaviṣṭaṃ sacivair marudbhir iva vāsavam", "category": "Epic, Ramayana", "book": "Ramayana", "position": "Kanda 3, Sarga 030, Verse 004"}
{"quote": "āsīnaṃ sūryasaṃkāśe kāñcane paramāsane rukmavedigataṃ prājyaṃ jvalantam iva pāvakam", "category": "Epic, Ramayana", "book": "Ramayana", "position": "Kanda 3, Sarga 030, Verse 005"}
{"quote": "devagandharvabhūtānām ṛṣīṇāṃ ca mahātmanām ajeyaṃ samare śūraṃ vyāttānanam ivāntakam", "category": "Epic, Ramayana", "book": "Ramayana", "position": "Kanda 3, Sarga 030, Verse 006"}
{"quote": "devāsuravimardeṣu vajrāśanikṛtavraṇam airāvataviṣāṇāgrair utkṛṣṭakiṇavakṣasaṃ", "category": "Epic, Ramayana", "book": "Ramayana", "position": "Kanda 3, Sarga 030, Verse 007"}
{"quote": "viṃśadbhujaṃ daśagrīvaṃ darśanīyaparicchadam viśālavakṣasaṃ vīraṃ rājalakṣmaṇalakṣitam", "category": "Epic, Ramayana", "book": "Ramayana", "position": "Kanda 3, Sarga 030, Verse 008"}
{"quote": "snigdhavaidūryasaṃkāśaṃ taptakāñcanakuṇḍalam subhujaṃ śukladaśanaṃ mahāsyaṃ parvatopamam", "category": "Epic, Ramayana", "book": "Ramayana", "position": "Kanda 3, Sarga 030, Verse 009"}
{"quote": "viṣṇucakranipātaiś ca śataśo devasaṃyuge āhatāṅgaṃ samastaiś ca devapraharaṇais tathā", "category": "Epic, Ramayana", "book": "Ramayana", "position": "Kanda 3, Sarga 030, Verse 010"}
{"quote": "akṣobhyāṇāṃ samudrāṇāṃ kṣobhaṇaṃ kṣiprakāriṇam kṣeptāraṃ parvatāgrāṇāṃ surāṇāṃ ca pramardanam", "category": "Epic, Ramayana", "book": "Ramayana", "position": "Kanda 3, Sarga 030, Verse 011"}
{"quote": "ucchettāraṃ ca dharmāṇāṃ paradārābhimarśanam sarvadivyāstrayoktāraṃ yajñavighnakaraṃ sadā", "category": "Epic, Ramayana", "book": "Ramayana", "position": "Kanda 3, Sarga 030, Verse 012"}
{"quote": "purīṃ bhogavatīṃ gatvā parājitya ca vāsukim takṣakasya priyāṃ bhāryāṃ parājitya jahāra yaḥ", "category": "Epic, Ramayana", "book": "Ramayana", "position": "Kanda 3, Sarga 030, Verse 013"}
{"quote": "kailāsaṃ parvataṃ gatvā vijitya naravāhanam vimānaṃ puṣpakaṃ tasya kāmagaṃ vai jahāra yaḥ", "category": "Epic, Ramayana", "book": "Ramayana", "position": "Kanda 3, Sarga 030, Verse 014"}
{"quote": "vanaṃ caitrarathaṃ divyaṃ nalinīṃ nandanaṃ vanam vināśayati yaḥ krodhād devodyānāni vīryavān", "category": "Epic, Ramayana", "book": "Ramayana", "position": "Kanda 3, Sarga 030, Verse 015"}
{"quote": "candrasūryau mahābhāgāv uttiṣṭhantau paraṃtapau nivārayati bāhubhyāṃ yaḥ śailaśikharopamaḥ", "category": "Epic, Ramayana", "book": "Ramayana", "position": "Kanda 3, Sarga 030, Verse 016"}
{"quote": "daśavarṣasahasrāṇi tapas taptvā mahāvane purā svayambhuve dhīraḥ śirāṃsy upajahāra yaḥ", "category": "Epic, Ramayana", "book": "Ramayana", "position": "Kanda 3, Sarga 030, Verse 017"}
{"quote": "devadānavagandharvapiśācapatagoragaiḥ abhayaṃ yasya saṃgrāme mṛtyuto mānuṣād ṛte", "category": "Epic, Ramayana", "book": "Ramayana", "position": "Kanda 3, Sarga 030, Verse 018"}
{"quote": "mantrar abhituṣṭaṃ puṇyam adhvareṣu dvijātibhiḥ havirdhāneṣu yaḥ somam upahanti mahābalaḥ", "category": "Epic, Ramayana", "book": "Ramayana", "position": "Kanda 3, Sarga 030, Verse 019"}
{"quote": "āptayajñaharaṃ krūraṃ brahmaghnaṃ duṣṭacāriṇam karkaśaṃ niranukrośaṃ prajānām ahite ratam rāvaṇaṃ sarvabhūtānāṃ sarvalokabhayāvaham", "category": "Epic, Ramayana", "book": "Ramayana", "position": "Kanda 3, Sarga 030, Verse 020"}
{"quote": "rākṣasī bhrātaraṃ krūraṃ sā dadarśa mahābalam taṃ divyavastrābharaṇaṃ divyamālyopaśobhitam rākṣasendraṃ mahābhāgaṃ paulastya kulanandanam", "category": "Epic, Ramayana", "book": "Ramayana", "position": "Kanda 3, Sarga 030, Verse 021"}
{"quote": "tam abravīd dīptaviśālalocanaṃ pradarśayitvā bhayamohamūrchitā sudāruṇaṃ vākyam abhītacāriṇī mahātmanā śūrpaṇakhā virūpitā", "category": "Epic, Ramayana", "book": "Ramayana", "position": "Kanda 3, Sarga 030, Verse 022"}
{"quote": "tataḥ śūrpaṇakhā dīnā rāvaṇaṃ lokarāvaṇam amātyamadhye saṃkruddhā paruṣaṃ vākyam abravīt", "category": "Epic, Ramayana", "book": "Ramayana", "position": "Kanda 3, Sarga 031, Verse 001"}
{"quote": "pramattaḥ kāmabhogeṣu svairavṛtto niraṅkuśaḥ samutpannaṃ bhayaṃ ghoraṃ boddhavyaṃ nāvabudhyase", "category": "Epic, Ramayana", "book": "Ramayana", "position": "Kanda 3, Sarga 031, Verse 002"}
{"quote": "saktaṃ grāmyeṣu bhogeṣu kāmavṛttaṃ mahīpatim lubdhaṃ na bahu manyante śmaśānāgnim iva prajāḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 003"}
{"quote": "svayaṃ kāryāṇi yaḥ kāle nānutiṣṭhati pārthivaḥ sa tu vai saha rājyena taiś ca kāryair vinaśyati", "category": "Epic, Ramayana", "book": "Ramayana", "position": "Kanda 3, Sarga 031, Verse 004"}
{"quote": "ayuktacāraṃ durdarśam asvādhīnaṃ narādhipam varjayanti narā dūrān nadīpaṅkam iva dvipāḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 005"}
{"quote": "ye na rakṣanti viṣayam asvādhīnā narādhipaḥ te na vṛddhyā prakāśante girayaḥ sāgare yathā", "category": "Epic, Ramayana", "book": "Ramayana", "position": "Kanda 3, Sarga 031, Verse 006"}
{"quote": "ātmavadbhir vigṛhya tvaṃ devagandharvadānavaiḥ ayuktacāraś capalaḥ kathaṃ rājā bhaviṣyasi", "category": "Epic, Ramayana", "book": "Ramayana", "position": "Kanda 3, Sarga 031, Verse 007"}
{"quote": "yeṣāṃ cāraś ca kośaś ca nayaś ca jayatāṃ vara asvādhīnā narendrāṇāṃ prākṛtais te janaiḥ samāḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 008"}
{"quote": "yasmāt paśyanti dūrasthān sarvān arthān narādhipāḥ cāreṇa tasmād ucyante rājāno dīrghacakṣuṣaḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 009"}
{"quote": "ayuktacāraṃ manye tvāṃ prākṛtaiḥ sacivair vṛtam svajanaṃ ca janasthānaṃ hataṃ yo nāvabudhyase", "category": "Epic, Ramayana", "book": "Ramayana", "position": "Kanda 3, Sarga 031, Verse 010"}
{"quote": "caturdaśa sahasrāṇi rakṣasāṃ bhīmakarmaṇām hatāny ekena rāmeṇa kharaś ca sahadūṣaṇaḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 011"}
{"quote": "ṛṣīṇām abhayaṃ dattaṃ kṛtakṣemāś ca daṇḍakāḥ dharṣitaṃ ca janasthānaṃ rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 3, Sarga 031, Verse 012"}
{"quote": "tvaṃ tu lubdhaḥ pramattaś ca parādhīnaś ca rāvaṇa viṣaye sve samutpannaṃ bhayaṃ yo nāvabudhyase", "category": "Epic, Ramayana", "book": "Ramayana", "position": "Kanda 3, Sarga 031, Verse 013"}
{"quote": "tīkṣṇam alpapradātāraṃ pramattaṃ garvitaṃ śaṭham vyasane sarvabhūtāni nābhidhāvanti pārthivam", "category": "Epic, Ramayana", "book": "Ramayana", "position": "Kanda 3, Sarga 031, Verse 014"}
{"quote": "atimāninam agrāhyam ātmasaṃbhāvitaṃ naram krodhanaṃ vyasane hanti svajano 'pi narādhipam", "category": "Epic, Ramayana", "book": "Ramayana", "position": "Kanda 3, Sarga 031, Verse 015"}
{"quote": "nānutiṣṭhati kāryāṇi bhayeṣu na bibheti ca kṣipraṃ rājyāc cyuto dīnas tṛṇais tulyo bhaviṣyati", "category": "Epic, Ramayana", "book": "Ramayana", "position": "Kanda 3, Sarga 031, Verse 016"}
{"quote": "śuṣkakāṣṭhair bhavet kāryaṃ loṣṭair api ca pāṃsubhiḥ na tu sthānāt paribhraṣṭaiḥ kāryaṃ syād vasudhādhipaiḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 017"}
{"quote": "upabhuktaṃ yathā vāsaḥ srajo vā mṛditā yathā evaṃ rājyāt paribhraṣṭaḥ samartho 'pi nirarthakaḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 018"}
{"quote": "apramattaś ca yo rājā sarvajño vijitendriyaḥ kṛtajño dharmaśīlaś ca sa rājā tiṣṭhate ciram", "category": "Epic, Ramayana", "book": "Ramayana", "position": "Kanda 3, Sarga 031, Verse 019"}
{"quote": "nayanābhyāṃ prasupto 'pi jāgarti nayacakṣuṣā vyaktakrodhaprasādaś ca sa rājā pūjyate janaiḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 020"}
{"quote": "tvaṃ tu rāvaṇadurbuddhir guṇair etair vivarjitaḥ yasya te 'viditaś cārai rakṣasāṃ sumahān vadhaḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 021"}
{"quote": "parāvamantā viṣayeṣu saṃgato nadeśa kālapravibhāga tattvavit ayuktabuddhir guṇadoṣaniścaye vipannarājyo na cirād vipatsyate", "category": "Epic, Ramayana", "book": "Ramayana", "position": "Kanda 3, Sarga 031, Verse 022"}
{"quote": "iti svadoṣān parikīrtitāṃs tayā samīkṣya buddhyā kṣaṇadācareśvaraḥ dhanena darpeṇa balena cānvito vicintayām āsa ciraṃ sa rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 031, Verse 023"}
{"quote": "tataḥ śūrpaṇakhāṃ kruddhāṃ bruvatīṃ paruṣaṃ vacaḥ amātyamadhye saṃkruddhaḥ paripapraccha rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 001"}
{"quote": "kaś ca rāmaḥ kathaṃ vīryaḥ kiṃ rūpaḥ kiṃ parākramaḥ kimarthaṃ daṇḍakāraṇyaṃ praviṣṭaś ca suduścaram", "category": "Epic, Ramayana", "book": "Ramayana", "position": "Kanda 3, Sarga 032, Verse 002"}
{"quote": "āyudhaṃ kiṃ ca rāmasya nihatā yena rākṣasāḥ kharaś ca nihataṃ saṃkhye dūṣaṇas triśirās tathā", "category": "Epic, Ramayana", "book": "Ramayana", "position": "Kanda 3, Sarga 032, Verse 003"}
{"quote": "ity uktā rākṣasendreṇa rākṣasī krodhamūrchitā tato rāmaṃ yathānyāyam ākhyātum upacakrame", "category": "Epic, Ramayana", "book": "Ramayana", "position": "Kanda 3, Sarga 032, Verse 004"}
{"quote": "dīrghabāhur viśālākṣaś cīrakṛṣṇājināmbaraḥ kandarpasamarūpaś ca rāmo daśarathātmajaḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 005"}
{"quote": "śakracāpanibhaṃ cāpaṃ vikṛṣya kanakāṅgadam dīptān kṣipati nārācān sarpān iva mahāviṣān", "category": "Epic, Ramayana", "book": "Ramayana", "position": "Kanda 3, Sarga 032, Verse 006"}
{"quote": "nādadānaṃ śarān ghorān na muñcantaṃ mahābalam na kārmukaṃ vikarṣantaṃ rāmaṃ paśyāmi saṃyuge", "category": "Epic, Ramayana", "book": "Ramayana", "position": "Kanda 3, Sarga 032, Verse 007"}
{"quote": "hanyamānaṃ tu tat sainyaṃ paśyāmi śaravṛṣṭibhiḥ indreṇaivottamaṃ sasyam āhataṃ tv aśmavṛṣṭibhiḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 008"}
{"quote": "rakṣasāṃ bhīmavīryāṇāṃ sahasrāṇi caturdaśa nihatāni śarais tīkṣṇais tenaikena padātinā", "category": "Epic, Ramayana", "book": "Ramayana", "position": "Kanda 3, Sarga 032, Verse 009"}
{"quote": "ardhādhikamuhūrtena kharaś ca sahadūṣaṇaḥ ṛṣīṇām abhayaṃ dattaṃ kṛtakṣemāś ca daṇḍakāḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 010"}
{"quote": "ekā kathaṃ cin muktāhaṃ paribhūya mahātmanā strīvadhaṃ śaṅkamānena rāmeṇa viditātmanā", "category": "Epic, Ramayana", "book": "Ramayana", "position": "Kanda 3, Sarga 032, Verse 011"}
{"quote": "bhrātā cāsya mahātejā guṇatas tulyavikramaḥ anuraktaś ca bhaktaś ca lakṣmaṇo nāma vīryavān", "category": "Epic, Ramayana", "book": "Ramayana", "position": "Kanda 3, Sarga 032, Verse 012"}
{"quote": "amarṣī durjayo jetā vikrānto buddhimān balī rāmasya dakṣiṇe bāhur nityaṃ prāṇo bahiṣcaraḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 013"}
{"quote": "rāmasya tu viśālākṣī dharmapatnī yaśasvinī sītā nāma varārohā vaidehī tanumadhyamā", "category": "Epic, Ramayana", "book": "Ramayana", "position": "Kanda 3, Sarga 032, Verse 014"}
{"quote": "naiva devī na gandharvā na yakṣī na ca kiṃnarī tathārūpā mayā nārī dṛṣṭapūrvā mahītale", "category": "Epic, Ramayana", "book": "Ramayana", "position": "Kanda 3, Sarga 032, Verse 015"}
{"quote": "yasya sītā bhaved bhāryā yaṃ ca hṛṣṭā pariṣvajet atijīvet sa sarveṣu lokeṣv api puraṃdarāt", "category": "Epic, Ramayana", "book": "Ramayana", "position": "Kanda 3, Sarga 032, Verse 016"}
{"quote": "sā suśīlā vapuḥślāghyā rūpeṇāpratimā bhuvi tavānurūpā bhāryā sā tvaṃ ca tasyās tathā patiḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 017"}
{"quote": "tāṃ tu vistīrṇajaghanāṃ pīnottuṅgapayodharām bhāryārthe tu tavānetum udyatāhaṃ varānanām", "category": "Epic, Ramayana", "book": "Ramayana", "position": "Kanda 3, Sarga 032, Verse 018"}
{"quote": "tāṃ tu dṛṣṭvādya vaidehīṃ pūrṇacandranibhānanām manmathasya śarāṇāṃ ca tvaṃ vidheyo bhaviṣyasi", "category": "Epic, Ramayana", "book": "Ramayana", "position": "Kanda 3, Sarga 032, Verse 019"}
{"quote": "yadi tasyām abhiprāyo bhāryārthe tava jāyate śīghram uddhriyatāṃ pādo jayārtham iha dakṣiṇaḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 020"}
{"quote": "kuru priyaṃ tathā teṣāṃ rakṣasāṃ rākṣaseśvara vadhāt tasya nṛśaṃsasya rāmasyāśramavāsinaḥ", "category": "Epic, Ramayana", "book": "Ramayana", "position": "Kanda 3, Sarga 032, Verse 021"}
{"quote": "taṃ śarair niśitair hatvā lakṣmaṇaṃ ca mahāratham hatanāthāṃ sukhaṃ sītāṃ yathāvad upabhokṣyase", "category": "Epic, Ramayana", "book": "Ramayana", "position": "Kanda 3, Sarga 032, Verse 022"}
{"quote": "rocate yadi te vākyaṃ mamaitad rākṣaseśvara kriyatāṃ nirviśaṅkena vacanaṃ mama rāghava", "category": "Epic, Ramayana", "book": "Ramayana", "position": "Kanda 3, Sarga 032, Verse 023"}
{"quote": "niśamya rāmeṇa śarair ajihmagair hatāñ janasthānagatān niśācarān kharaṃ ca buddhvā nihataṃ ca dūṣaṇaṃ tvam adya kṛtyaṃ pratipattum arhasi", "category": "Epic, Ramayana", "book": "Ramayana", "position": "Kanda 3, Sarga 032, Verse 024"}
{"quote": "tataḥ śūrpaṇakhā vākyaṃ tac chrutvā romaharṣaṇam sacivān abhyanujñāya kāryaṃ buddhvā jagāma ha", "category": "Epic, Ramayana", "book": "Ramayana", "position": "Kanda 3, Sarga 033, Verse 001"}
{"quote": "tat kāryam anugamyātha yathāvad upalabhya ca doṣāṇāṃ ca guṇānāṃ ca saṃpradhārya balābalam", "category": "Epic, Ramayana", "book": "Ramayana", "position": "Kanda 3, Sarga 033, Verse 002"}
{"quote": "iti kartavyam ity eva kṛtvā niścayam ātmanaḥ sthirabuddhis tato ramyāṃ yānaśālāṃ jagāma ha", "category": "Epic, Ramayana", "book": "Ramayana", "position": "Kanda 3, Sarga 033, Verse 003"}
{"quote": "yānaśālāṃ tato gatvā pracchannaṃ rākṣasādhipaḥ sūtaṃ saṃcodayām āsa rathaḥ saṃyujyatām iti", "category": "Epic, Ramayana", "book": "Ramayana", "position": "Kanda 3, Sarga 033, Verse 004"}
{"quote": "evam uktaḥ kṣaṇenaiva sārathir laghuvikramaḥ rathaṃ saṃyojayām āsa tasyābhimatam uttamam", "category": "Epic, Ramayana", "book": "Ramayana", "position": "Kanda 3, Sarga 033, Verse 005"}
{"quote": "kāñcanaṃ ratham āsthāya kāmagaṃ ratnabhūṣitam piśācavadanair yuktaṃ kharaiḥ kanakabhūṣaṇaiḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 006"}
{"quote": "meghapratimanādena sa tena dhanadānujaḥ rākṣasādhipatiḥ śrīmān yayau nadanadīpatim", "category": "Epic, Ramayana", "book": "Ramayana", "position": "Kanda 3, Sarga 033, Verse 007"}
{"quote": "sa śvetabālavyasanaḥ śvetacchatro daśānanaḥ snigdhavaidūryasaṃkāśas taptakāñcanabhūṣaṇaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 008"}
{"quote": "daśāsyo viṃśatibhujo darśanīya paricchadaḥ tridaśārir munīndraghno daśaśīrṣa ivādrirāṭ", "category": "Epic, Ramayana", "book": "Ramayana", "position": "Kanda 3, Sarga 033, Verse 009"}
{"quote": "kāmagaṃ ratham āsthāya śuśubhe rākṣasādhipaḥ vidyunmaṇḍalavān meghaḥ sabalāka ivāmbare", "category": "Epic, Ramayana", "book": "Ramayana", "position": "Kanda 3, Sarga 033, Verse 010"}
{"quote": "saśailaṃ sāgarānūpaṃ vīryavān avalokayan nānāpuṣpaphalair vṛkṣair anukīrṇaṃ sahasraśaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 011"}
{"quote": "śītamaṅgalatoyābhiḥ padminībhiḥ samantataḥ viśālair āśramapadair vedimadbhiḥ samāvṛtam", "category": "Epic, Ramayana", "book": "Ramayana", "position": "Kanda 3, Sarga 033, Verse 012"}
{"quote": "kadaly āḍhakisaṃbādhaṃ nālikeropaśobhitam sālais tālais tamālaiś ca tarubhiś ca supuṣpitaiḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 013"}
{"quote": "atyantaniyatāhāraiḥ śobhitaṃ paramarṣibhiḥ nāgaiḥ suparṇair gandharvaiḥ kiṃnaraiś ca sahasraśaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 014"}
{"quote": "jitakāmaiś ca siddhaiś ca cāmaṇaiś copaśobhitam ājair vaikhānasair māṣair vālakhilyair marīcipaiḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 015"}
{"quote": "divyābharaṇamālyābhir divyarūpābhir āvṛtam krīḍā ratividhijñābhir apsarobhiḥ sahasraśaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 016"}
{"quote": "sevitaṃ devapatnībhiḥ śrīmatībhiḥ śriyā vṛtam devadānavasaṃghaiś ca caritaṃ tv amṛtāśibhiḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 017"}
{"quote": "haṃsakrauñcaplavākīrṇaṃ sārasaiḥ saṃpraṇāditam vaidūryaprastaraṃ ramyaṃ snigdhaṃ sāgaratejasā", "category": "Epic, Ramayana", "book": "Ramayana", "position": "Kanda 3, Sarga 033, Verse 018"}
{"quote": "pāṇḍurāṇi viśālāni divyamālyayutāni ca tūryagītābhijuṣṭāni vimānāni samantataḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 019"}
{"quote": "tapasā jitalokānāṃ kāmagāny abhisaṃpatan gandharvāpsarasaś caiva dadarśa dhanadānujaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 020"}
{"quote": "niryāsarasamūlānāṃ candanānāṃ sahasraśaḥ vanāni paśyan saumyāni ghrāṇatṛptikarāṇi ca", "category": "Epic, Ramayana", "book": "Ramayana", "position": "Kanda 3, Sarga 033, Verse 021"}
{"quote": "agarūṇāṃ ca mukhyānāṃ vanāny upavanāni ca takkolānāṃ ca jātyānāṃ phalānāṃ ca sugandhinām", "category": "Epic, Ramayana", "book": "Ramayana", "position": "Kanda 3, Sarga 033, Verse 022"}
{"quote": "puṣpāṇi ca tamālasya gulmāni maricasya ca muktānāṃ ca samūhāni śuṣyamāṇāni tīrataḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 023"}
{"quote": "śaṅkhānāṃ prastaraṃ caiva pravālanicayaṃ tathā kāñcanāni ca śailāni rājatāni ca sarvaśaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 024"}
{"quote": "prasravāṇi manojñāni prasannāni hradāni ca dhanadhānyopapannāni strīratnair āvṛtāni ca", "category": "Epic, Ramayana", "book": "Ramayana", "position": "Kanda 3, Sarga 033, Verse 025"}
{"quote": "hastyaśvarathagāḍhāni nagarāṇy avalokayan taṃ samaṃ sarvataḥ snigdhaṃ mṛdusaṃsparśamārutam", "category": "Epic, Ramayana", "book": "Ramayana", "position": "Kanda 3, Sarga 033, Verse 026"}
{"quote": "anūpaṃ sindhurājasya dadarśa tridivopamam tatrāpaśyat sa meghābhaṃ nyagrodham ṛṣibhir vṛtam", "category": "Epic, Ramayana", "book": "Ramayana", "position": "Kanda 3, Sarga 033, Verse 027"}
{"quote": "samantād yasya tāḥ śākhāḥ śatayojanam āyatāḥ yasya hastinam ādāya mahākāyaṃ ca kaccapam bhakṣārthaṃ garuḍaḥ śākhām ājagāma mahābalaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 028"}
{"quote": "tasya tāṃ sahasā śākhāṃ bhāreṇa patagottamaḥ suparṇaḥ parṇabahulāṃ babhañjātha mahābalaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 029"}
{"quote": "tatra vaikhānasā māṣā vālakhilyā marīcipāḥ ajā babhūvur dhūmrāś ca saṃgatāḥ paramarṣayaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 030"}
{"quote": "teṣāṃ dayārthaṃ garuḍas tāṃ śākhāṃ śatayojanām jagāmādāya vegena tau cobhau gajakacchapau", "category": "Epic, Ramayana", "book": "Ramayana", "position": "Kanda 3, Sarga 033, Verse 031"}
{"quote": "ekapādena dharmātmā bhakṣayitvā tad āmiṣam niṣādaviṣayaṃ hatvā śākhayā patagottamaḥ praharṣam atulaṃ lebhe mokṣayitvā mahāmunīn", "category": "Epic, Ramayana", "book": "Ramayana", "position": "Kanda 3, Sarga 033, Verse 032"}
{"quote": "sa tenaiva praharṣeṇa dviguṇīkṛtavikramaḥ amṛtānayanārthaṃ vai cakāra matimān matim", "category": "Epic, Ramayana", "book": "Ramayana", "position": "Kanda 3, Sarga 033, Verse 033"}
{"quote": "ayojālāni nirmathya bhittvā ratnagṛhaṃ varam mahendrabhavanād guptam ājahārāmṛtaṃ tataḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 034"}
{"quote": "taṃ maharṣigaṇair juṣṭaṃ suparṇakṛtalakṣaṇam nāmnā subhadraṃ nyagrodhaṃ dadarśa dhanadānujaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 035"}
{"quote": "taṃ tu gatvā paraṃ pāraṃ samudrasya nadīpateḥ dadarśāśramam ekānte puṇye ramye vanāntare", "category": "Epic, Ramayana", "book": "Ramayana", "position": "Kanda 3, Sarga 033, Verse 036"}
{"quote": "tatra kṛṣṇājinadharaṃ jaṭāvalkaladhāriṇam dadarśa niyatāhāraṃ mārīcaṃ nāma rākṣasaṃ", "category": "Epic, Ramayana", "book": "Ramayana", "position": "Kanda 3, Sarga 033, Verse 037"}
{"quote": "sa rāvaṇaḥ samāgamya vidhivat tena rakṣasā tataḥ paścād idaṃ vākyam abravīd vākyakovidaḥ", "category": "Epic, Ramayana", "book": "Ramayana", "position": "Kanda 3, Sarga 033, Verse 038"}
{"quote": "mārīca śrūyatāṃ tāta vacanaṃ mama bhāṣataḥ ārto 'smi mama cārtasya bhavān hi paramā gatiḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 001"}
{"quote": "jānīṣe tvaṃ janasthānaṃ bhrātā yatra kharo mama dūṣaṇaś ca mahābāhuḥ svasā śūrpaṇakhā ca me", "category": "Epic, Ramayana", "book": "Ramayana", "position": "Kanda 3, Sarga 034, Verse 002"}
{"quote": "triśirāś ca mahātejā rākṣasaḥ piśitāśanaḥ anye ca bahavaḥ śūrā labdhalakṣā niśācarāḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 003"}
{"quote": "vasanti manniyogena adhivāsaṃ ca rākṣasaḥ bādhamānā mahāraṇye munīn ye dharmacāriṇaḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 004"}
{"quote": "caturdaśa sahasrāṇi rakṣasāṃ bhīmakarmaṇām śūrāṇāṃ labdhalakṣāṇāṃ kharacittānuvartinām", "category": "Epic, Ramayana", "book": "Ramayana", "position": "Kanda 3, Sarga 034, Verse 005"}
{"quote": "te tv idānīṃ janasthāne vasamānā mahābalāḥ saṃgatāḥ param āyattā rāmeṇa saha saṃyuge", "category": "Epic, Ramayana", "book": "Ramayana", "position": "Kanda 3, Sarga 034, Verse 006"}
{"quote": "tena saṃjātaroṣeṇa rāmeṇa raṇamūrdhani anuktvā paruṣaṃ kiṃ cic charair vyāpāritaṃ dhanuḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 007"}
{"quote": "caturdaśa sahasrāṇi rakṣasāṃ bhīmakarmaṇām nihatāni śarais tīkṣṇair mānuṣeṇa padātinā", "category": "Epic, Ramayana", "book": "Ramayana", "position": "Kanda 3, Sarga 034, Verse 008"}
{"quote": "kharaś ca nihataḥ saṃkhye dūṣaṇaś ca nipātitaḥ hatvā triśirasaṃ cāpi nirbhayā daṇḍakāḥ kṛtāḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 009"}
{"quote": "pitrā nirastaḥ kruddhena sabhāryaḥ kṣīṇajīvitaḥ sa hantā tasya sainyasya rāmaḥ kṣatriyapāṃsanaḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 010"}
{"quote": "aśīlaḥ karkaśas tīkṣṇo mūrkho lubdho 'jitendriyaḥ tyaktadharmas tv adharmātmā bhūtānām ahite rataḥ", "category": "Epic, Ramayana", "book": "Ramayana", "position": "Kanda 3, Sarga 034, Verse 011"}
{"quote": "yena vairaṃ vināraṇye sattvam āśritya kevalam karṇanāsāpahāreṇa bhaginī me virūpitā", "category": "Epic, Ramayana", "book": "Ramayana", "position": "Kanda 3, Sarga 034, Verse 012"}
{"quote": "tasya bhāryāṃ janasthānāt sītāṃ surasutopamām ānayiṣyāmi vikramya sahāyas tatra me bhava", "category": "Epic, Ramayana", "book": "Ramayana", "position": "Kanda 3, Sarga 034, Verse 013"}
{"quote": "tvayā hy ahaṃ sahāyena pārśvasthena mahābala bhrātṛbhiś ca surān yuddhe samagrān nābhicintaye", "category": "Epic, Ramayana", "book": "Ramayana", "position": "Kanda 3, Sarga 034, Verse 014"}
{"quote": "tat sahāyo bhava tvaṃ me samartho hy asi rākṣasa vīrye yuddhe ca darpe ca na hy asti sadṛśas tava", "category": "Epic, Ramayana", "book": "Ramayana", "position": "Kanda 3, Sarga 034, Verse 015"}
{"quote": "etadartham ahaṃ prāptas tvatsamīpaṃ niśācara śṛṇu tat karma sāhāyye yat kāryaṃ vacanān mama", "category": "Epic, Ramayana", "book": "Ramayana", "position": "Kanda 3, Sarga 034, Verse 016"}
{"quote": "sauvarṇas tvaṃ mṛgo bhūtvā citro rajatabindubhiḥ āśrame tasya rāmasya sītāyāḥ pramukhe cara", "category": "Epic, Ramayana", "book": "Ramayana", "position": "Kanda 3, Sarga 034, Verse 017"}
{"quote": "tvāṃ tu niḥsaṃśayaṃ sītā dṛṣṭvā tu mṛgarūpiṇam gṛhyatām iti bhartāraṃ lakṣmaṇaṃ cābhidhāsyati", "category": "Epic, Ramayana", "book": "Ramayana", "position": "Kanda 3, Sarga 034, Verse 018"}
{"quote": "tatas tayor apāye tu śūnye sītāṃ yathāsukham nirābādho hariṣyāmi rāhuś candraprabhām iva", "category": "Epic, Ramayana", "book": "Ramayana", "position": "Kanda 3, Sarga 034, Verse 019"}
{"quote": "tataḥ paścāt sukhaṃ rāme bhāryāharaṇakarśite visrabdhaṃ prahariṣyāmi kṛtārthenāntarātmanā", "category": "Epic, Ramayana", "book": "Ramayana", "position": "Kanda 3, Sarga 034, Verse 020"}
{"quote": "tasya rāmakathāṃ śrutvā mārīcasya mahātmanaḥ śuṣkaṃ samabhavad vaktraṃ paritrasto babhūva ca", "category": "Epic, Ramayana", "book": "Ramayana", "position": "Kanda 3, Sarga 034, Verse 021"}
{"quote": "sa rāvaṇaṃ trastaviṣaṇṇacetā mahāvane rāmaparākramajñaḥ kṛtāñjalis tattvam uvāca vākyaṃ hitaṃ ca tasmai hitam ātmanaś ca", "category": "Epic, Ramayana", "book": "Ramayana", "position": "Kanda 3, Sarga 034, Verse 022"}
{"quote": "tac chrutvā rākṣasendrasya vākyaṃ vākyaviśāradaḥ pratyuvāca mahāprājño mārīco rākṣaseśvaram", "category": "Epic, Ramayana", "book": "Ramayana", "position": "Kanda 3, Sarga 035, Verse 001"}
{"quote": "sulabhāḥ puruṣā rājan satataṃ priyavādinaḥ apriyasya ca pathyasya vaktā śrotā ca durlabhaḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 002"}
{"quote": "na nūnaṃ budhyase rāmaṃ mahāvīryaṃ guṇonnatam ayuktacāraś capalo mahendravaruṇopamam", "category": "Epic, Ramayana", "book": "Ramayana", "position": "Kanda 3, Sarga 035, Verse 003"}
{"quote": "api svasti bhavet tāta sarveṣāṃ bhuvi rakṣasām api rāmo na saṃkruddhaḥ kuryāl lokam arākṣasaṃ", "category": "Epic, Ramayana", "book": "Ramayana", "position": "Kanda 3, Sarga 035, Verse 004"}
{"quote": "api te jīvitāntāya notpannā janakātmajā api sītā nimittaṃ ca na bhaved vyasanaṃ mahat", "category": "Epic, Ramayana", "book": "Ramayana", "position": "Kanda 3, Sarga 035, Verse 005"}
{"quote": "api tvām īśvaraṃ prāpya kāmavṛttaṃ niraṅkuśam na vinaśyet purī laṅkā tvayā saha sarākṣasā", "category": "Epic, Ramayana", "book": "Ramayana", "position": "Kanda 3, Sarga 035, Verse 006"}
{"quote": "tvadvidhaḥ kāmavṛtto hi duḥśīlaḥ pāpamantritaḥ ātmānaṃ svajanaṃ rāṣṭraṃ sa rājā hanti durmatiḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 007"}
{"quote": "na ca pitrā parityakto nāmaryādaḥ kathaṃ cana na lubdho na ca duḥśīlo na ca kṣatriyapāṃsanaḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 008"}
{"quote": "na ca dharmaguṇair hīnaiḥ kausalyānandavardhanaḥ na ca tīkṣṇo hi bhūtānāṃ sarveṣāṃ ca hite rataḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 009"}
{"quote": "vañcitaṃ pitaraṃ dṛṣṭvā kaikeyyā satyavādinam kariṣyāmīti dharmātmā tataḥ pravrajito vanam", "category": "Epic, Ramayana", "book": "Ramayana", "position": "Kanda 3, Sarga 035, Verse 010"}
{"quote": "kaikeyyāḥ priyakāmārthaṃ pitur daśarathasya ca hitvā rājyaṃ ca bhogāṃś ca praviṣṭo daṇḍakāvanam", "category": "Epic, Ramayana", "book": "Ramayana", "position": "Kanda 3, Sarga 035, Verse 011"}
{"quote": "na rāmaḥ karkaśas tāta nāvidvān nājitendriyaḥ anṛtaṃ na śrutaṃ caiva naiva tvaṃ vaktum arhasi", "category": "Epic, Ramayana", "book": "Ramayana", "position": "Kanda 3, Sarga 035, Verse 012"}
{"quote": "rāmo vigrahavān dharmaḥ sādhuḥ satyaparākramaḥ rājā sarvasya lokasya devānām iva vāsavaḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 013"}
{"quote": "kathaṃ tvaṃ tasya vaidehīṃ rakṣitāṃ svena tejasā icchasi prasabhaṃ hartuṃ prabhām iva vivasvataḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 014"}
{"quote": "śarārciṣam anādhṛṣyaṃ cāpakhaḍgendhanaṃ raṇe rāmāgniṃ sahasā dīptaṃ na praveṣṭuṃ tvam arhasi", "category": "Epic, Ramayana", "book": "Ramayana", "position": "Kanda 3, Sarga 035, Verse 015"}
{"quote": "dhanurvyāditadīptāsyaṃ śarārciṣam amarṣaṇam cāpabāṇadharaṃ vīraṃ śatrusenāpahāriṇam", "category": "Epic, Ramayana", "book": "Ramayana", "position": "Kanda 3, Sarga 035, Verse 016"}
{"quote": "rājyaṃ sukhaṃ ca saṃtyajya jīvitaṃ ceṣṭam ātmanaḥ nātyāsādayituṃ tāta rāmāntakam ihārhasi", "category": "Epic, Ramayana", "book": "Ramayana", "position": "Kanda 3, Sarga 035, Verse 017"}
{"quote": "aprameyaṃ hi tat tejo yasya sā janakātmajā na tvaṃ samarthas tāṃ hartuṃ rāmacāpāśrayāṃ vane", "category": "Epic, Ramayana", "book": "Ramayana", "position": "Kanda 3, Sarga 035, Verse 018"}
{"quote": "prāṇebhyo 'pi priyatarā bhāryā nityam anuvratā dīptasyeva hutāśasya śikhā sītā sumadhyamā", "category": "Epic, Ramayana", "book": "Ramayana", "position": "Kanda 3, Sarga 035, Verse 019"}
{"quote": "kim udyamaṃ vyartham imaṃ kṛtvā te rākṣasādhipa dṛṣṭaś cet tvaṃ raṇe tena tad antaṃ tava jīvitam jīvitaṃ ca sukhaṃ caiva rājyaṃ caiva sudurlabham", "category": "Epic, Ramayana", "book": "Ramayana", "position": "Kanda 3, Sarga 035, Verse 020"}
{"quote": "sa sarvaiḥ sacivaiḥ sārdhaṃ vibhīṣaṇapuraskṛtaiḥ mantrayitvā tu dharmiṣṭhaiḥ kṛtvā niścayam ātmanaḥ", "category": "Epic, Ramayana", "book": "Ramayana", "position": "Kanda 3, Sarga 035, Verse 021"}
{"quote": "doṣāṇāṃ ca guṇānāṃ ca saṃpradhārya balābalam ātmanaś ca balaṃ jñātvā rāghavasya ca tattvataḥ hitaṃ hi tava niścitya kṣamaṃ tvaṃ kartum arhasi", "category": "Epic, Ramayana", "book": "Ramayana", "position": "Kanda 3, Sarga 035, Verse 022"}
{"quote": "ahaṃ tu manye tava na kṣamaṃ raṇe samāgamaṃ kosalarājasūnunā idaṃ hi bhūyaḥ śṛṇu vākyam uttamaṃ kṣamaṃ ca yuktaṃ ca niśācarādhipa", "category": "Epic, Ramayana", "book": "Ramayana", "position": "Kanda 3, Sarga 035, Verse 023"}
{"quote": "kadā cid apy ahaṃ vīryāt paryaṭan pṛthivīm imām balaṃ nāgasahasrasya dhārayan parvatopamaḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 001"}
{"quote": "nīlajīmūtasaṃkāśas taptakāñcanakuṇḍalaḥ bhayaṃ lokasya janayan kirīṭī parighāyudhaḥ vyacaraṃ daṇḍakāraṇyam ṛṣimāṃsāni bhakṣayan", "category": "Epic, Ramayana", "book": "Ramayana", "position": "Kanda 3, Sarga 036, Verse 002"}
{"quote": "viśvāmitro 'tha dharmātmā madvitrasto mahāmuniḥ svayaṃ gatvā daśarathaṃ narendram idam abravīt", "category": "Epic, Ramayana", "book": "Ramayana", "position": "Kanda 3, Sarga 036, Verse 003"}
{"quote": "ayaṃ rakṣatu māṃ rāmaḥ parvakāle samāhitaḥ mārīcān me bhayaṃ ghoraṃ samutpannaṃ nareśvara", "category": "Epic, Ramayana", "book": "Ramayana", "position": "Kanda 3, Sarga 036, Verse 004"}
{"quote": "ity evam ukto dharmātmā rājā daśarathas tadā pratyuvāca mahābhāgaṃ viśvāmitraṃ mahāmunim", "category": "Epic, Ramayana", "book": "Ramayana", "position": "Kanda 3, Sarga 036, Verse 005"}
{"quote": "ūna ṣoḍaśa varṣo 'yam akṛtāstraś ca rāghavaḥ kāmaṃ tu mama yat sainyaṃ mayā saha gamiṣyati badhiṣyāmi muniśreṣṭha śatruṃ tava yathepsitam", "category": "Epic, Ramayana", "book": "Ramayana", "position": "Kanda 3, Sarga 036, Verse 006"}
{"quote": "ity evam uktaḥ sa munī rājānaṃ punar abravīt rāmān nānyad balaṃ loke paryāptaṃ tasya rakṣasaḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 007"}
{"quote": "bālo 'py eṣa mahātejāḥ samarthas tasya nigrahe gamiṣye rāmam ādāya svasti te 'stu paraṃtapaḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 008"}
{"quote": "ity evam uktvā sa munis tam ādāya nṛpātmajam jagāma paramaprīto viśvāmitraḥ svam āśramam", "category": "Epic, Ramayana", "book": "Ramayana", "position": "Kanda 3, Sarga 036, Verse 009"}
{"quote": "taṃ tadā daṇḍakāraṇye yajñam uddiśya dīkṣitam babhūvāvasthito rāmaś citraṃ visphārayan dhanuḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 010"}
{"quote": "ajātavyañjanaḥ śrīmān bālaḥ śyāmaḥ śubhekṣaṇaḥ ekavastradharo dhanvī śikhī kanakamālayā", "category": "Epic, Ramayana", "book": "Ramayana", "position": "Kanda 3, Sarga 036, Verse 011"}
{"quote": "śobhayan daṇḍakāraṇyaṃ dīptena svena tejasā adṛśyata tadā rāmo bālacandra ivoditaḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 012"}
{"quote": "tato 'haṃ meghasaṃkāśas taptakāñcanakuṇḍalaḥ balī dattavaro darpād ājagāma tadāśramam", "category": "Epic, Ramayana", "book": "Ramayana", "position": "Kanda 3, Sarga 036, Verse 013"}
{"quote": "tena dṛṣṭaḥ praviṣṭo 'haṃ sahasaivodyatāyudhaḥ māṃ tu dṛṣṭvā dhanuḥ sajyam asaṃbhrāntaś cakāra ha", "category": "Epic, Ramayana", "book": "Ramayana", "position": "Kanda 3, Sarga 036, Verse 014"}
{"quote": "avajānann ahaṃ mohād bālo 'yam iti rāghavam viśvāmitrasya tāṃ vedim adhyadhāvaṃ kṛtatvaraḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 015"}
{"quote": "tena muktas tato bāṇaḥ śitaḥ śatrunibarhaṇaḥ tenāhaṃ tāḍitaḥ kṣiptaḥ samudre śatayojane", "category": "Epic, Ramayana", "book": "Ramayana", "position": "Kanda 3, Sarga 036, Verse 016"}
{"quote": "rāmasya śaravegena nirasto bhrāntacetanaḥ pātito 'haṃ tadā tena gambhīre sāgarāmbhasi prāpya saṃjñāṃ cirāt tāta laṅkāṃ prati gataḥ purīm", "category": "Epic, Ramayana", "book": "Ramayana", "position": "Kanda 3, Sarga 036, Verse 017"}
{"quote": "evam asmi tadā muktaḥ sahāyās te nipātitāḥ akṛtāstreṇa rāmeṇa bālenākliṣṭakarmaṇā", "category": "Epic, Ramayana", "book": "Ramayana", "position": "Kanda 3, Sarga 036, Verse 018"}
{"quote": "tan mayā vāryamāṇas tvaṃ yadi rāmeṇa vigraham kariṣyasy āpadaṃ ghorāṃ kṣipraṃ prāpya naśiṣyasi", "category": "Epic, Ramayana", "book": "Ramayana", "position": "Kanda 3, Sarga 036, Verse 019"}
{"quote": "krīḍā ratividhijñānāṃ samājotsavaśālinām rakṣasāṃ caiva saṃtāpam anarthaṃ cāhariṣyasi", "category": "Epic, Ramayana", "book": "Ramayana", "position": "Kanda 3, Sarga 036, Verse 020"}
{"quote": "harmyaprāsādasaṃbādhāṃ nānāratnavibhūṣitām drakṣyasi tvaṃ purīṃ laṅkāṃ vinaṣṭāṃ maithilīkṛte", "category": "Epic, Ramayana", "book": "Ramayana", "position": "Kanda 3, Sarga 036, Verse 021"}
{"quote": "akurvanto 'pi pāpāni śucayaḥ pāpasaṃśrayāt parapāpair vinaśyanti matsyā nāgahrade yathā", "category": "Epic, Ramayana", "book": "Ramayana", "position": "Kanda 3, Sarga 036, Verse 022"}
{"quote": "divyacandanadigdhāṅgān divyābharaṇabhūṣitān drakṣyasy abhihatān bhūmau tava doṣāt tu rākṣasān", "category": "Epic, Ramayana", "book": "Ramayana", "position": "Kanda 3, Sarga 036, Verse 023"}
{"quote": "hṛtadārān sadārāṃś ca daśavidravato diśaḥ hataśeṣān aśaraṇān drakṣyasi tvaṃ niśācarān", "category": "Epic, Ramayana", "book": "Ramayana", "position": "Kanda 3, Sarga 036, Verse 024"}
{"quote": "śarajālaparikṣiptām agnijvālāsamāvṛtām pradagdhabhavanāṃ laṅkāṃ drakṣyasi tvam asaṃśayam", "category": "Epic, Ramayana", "book": "Ramayana", "position": "Kanda 3, Sarga 036, Verse 025"}
{"quote": "pramadānāṃ sahasrāṇi tava rājan parigrahaḥ bhava svadāranirataḥ svakulaṃ rakṣarākṣasa", "category": "Epic, Ramayana", "book": "Ramayana", "position": "Kanda 3, Sarga 036, Verse 026"}
{"quote": "mānaṃ vṛddhiṃ ca rājyaṃ ca jīvitaṃ ceṣṭam ātmanaḥ yadīcchasi ciraṃ bhoktuṃ mā kṛthā rāma vipriyam", "category": "Epic, Ramayana", "book": "Ramayana", "position": "Kanda 3, Sarga 036, Verse 027"}
{"quote": "nivāryamāṇaḥ suhṛdā mayā bhṛśaṃ prasahya sītāṃ yadi dharṣayiṣyasi gamiṣyasi kṣīṇabalaḥ sabāndhavo yamakṣayaṃ rāmaśarāttajīvitaḥ", "category": "Epic, Ramayana", "book": "Ramayana", "position": "Kanda 3, Sarga 036, Verse 028"}
{"quote": "evam asmi tadā muktaḥ kathaṃ cit tena saṃyuge idānīm api yad vṛttaṃ tac chṛṇuṣva yad uttaram", "category": "Epic, Ramayana", "book": "Ramayana", "position": "Kanda 3, Sarga 037, Verse 001"}
{"quote": "rākṣasābhyām ahaṃ dvābhyām anirviṇṇas tathā kṛtaḥ sahito mṛgarūpābhyāṃ praviṣṭo daṇḍakāvanam", "category": "Epic, Ramayana", "book": "Ramayana", "position": "Kanda 3, Sarga 037, Verse 002"}
{"quote": "dīptajihvo mahākāyas tīkṣṇaśṛṇgo mahābalaḥ vyacaran daṇḍakāraṇyaṃ māṃsabhakṣo mahāmṛgaḥ", "category": "Epic, Ramayana", "book": "Ramayana", "position": "Kanda 3, Sarga 037, Verse 003"}
{"quote": "agnihotreṣu tīrtheṣu caityavṛkṣeṣu rāvaṇa atyantaghoro vyacaraṃs tāpasāṃs tān pradharṣayan", "category": "Epic, Ramayana", "book": "Ramayana", "position": "Kanda 3, Sarga 037, Verse 004"}
{"quote": "nihatya daṇḍakāraṇye tāpasān dharmacāriṇaḥ rudhirāṇi pibaṃs teṣāṃ tathā māṃsāni bhakṣayan", "category": "Epic, Ramayana", "book": "Ramayana", "position": "Kanda 3, Sarga 037, Verse 005"}
{"quote": "ṛṣimāṃsāśanaḥ krūras trāsayan vanagocarān tadā rudhiramatto 'haṃ vyacaraṃ daṇḍakāvanam", "category": "Epic, Ramayana", "book": "Ramayana", "position": "Kanda 3, Sarga 037, Verse 006"}
{"quote": "tadāhaṃ daṇḍakāraṇye vicaran dharmadūṣakaḥ āsādayaṃ tadā rāmaṃ tāpasaṃ dharmam āśritam", "category": "Epic, Ramayana", "book": "Ramayana", "position": "Kanda 3, Sarga 037, Verse 007"}
{"quote": "vaidehīṃ ca mahābhāgāṃ lakṣmaṇaṃ ca mahāratham tāpasaṃ niyatāhāraṃ sarvabhūtahite ratam", "category": "Epic, Ramayana", "book": "Ramayana", "position": "Kanda 3, Sarga 037, Verse 008"}
{"quote": "so 'haṃ vanagataṃ rāmaṃ paribhūya mahābalam tāpaso 'yam iti jñātvā pūrvavairam anusmaran", "category": "Epic, Ramayana", "book": "Ramayana", "position": "Kanda 3, Sarga 037, Verse 009"}
{"quote": "abhyadhāvaṃ susaṃkruddhas tīkṣṇaśṛṅgo mṛgākṛtiḥ jighāṃsur akṛtaprajñas taṃ prahāram anusmaran", "category": "Epic, Ramayana", "book": "Ramayana", "position": "Kanda 3, Sarga 037, Verse 010"}
{"quote": "tena muktās trayo bāṇāḥ śitāḥ śatrunibarhaṇāḥ vikṛṣya balavac cāpaṃ suparṇānilatulyagāḥ", "category": "Epic, Ramayana", "book": "Ramayana", "position": "Kanda 3, Sarga 037, Verse 011"}
{"quote": "te bāṇā vajrasaṃkāśāḥ sughorā raktabhojanāḥ ājagmuḥ sahitāḥ sarve trayaḥ saṃnataparvaṇaḥ", "category": "Epic, Ramayana", "book": "Ramayana", "position": "Kanda 3, Sarga 037, Verse 012"}
{"quote": "parākramajño rāmasya śaṭho dṛṣṭabhayaḥ purā samutkrāntas tato muktas tāv ubhau rākṣasau hatau", "category": "Epic, Ramayana", "book": "Ramayana", "position": "Kanda 3, Sarga 037, Verse 013"}
{"quote": "śareṇa mukto rāmasya kathaṃ cit prāpya jīvitam iha pravrājito yuktas tāpaso 'haṃ samāhitaḥ", "category": "Epic, Ramayana", "book": "Ramayana", "position": "Kanda 3, Sarga 037, Verse 014"}
{"quote": "vṛkṣe vṛkṣe hi paśyāmi cīrakṛṣṇājināmbaram gṛhītadhanuṣaṃ rāmaṃ pāśahastam ivāntakam", "category": "Epic, Ramayana", "book": "Ramayana", "position": "Kanda 3, Sarga 037, Verse 015"}
{"quote": "api rāmasahasrāṇi bhītaḥ paśyāmi rāvaṇa rāmabhūtam idaṃ sarvam araṇyaṃ pratibhāti me", "category": "Epic, Ramayana", "book": "Ramayana", "position": "Kanda 3, Sarga 037, Verse 016"}
{"quote": "rāmam eva hi paśyāmi rahite rākṣaseśvara dṛṣṭvā svapnagataṃ rāmam udbhramāmi vicetanaḥ", "category": "Epic, Ramayana", "book": "Ramayana", "position": "Kanda 3, Sarga 037, Verse 017"}
{"quote": "rakārādīni nāmāni rāmatrastasya rāvaṇa ratnāni ca rathāś caiva trāsaṃ saṃjanayanti me", "category": "Epic, Ramayana", "book": "Ramayana", "position": "Kanda 3, Sarga 037, Verse 018"}
{"quote": "ahaṃ tasya prabhāvajño na yuddhaṃ tena te kṣamam raṇe rāmeṇa yudhyasva kṣamāṃ vā kuru rākṣasa na te rāmakathā kāryā yadi māṃ draṣṭum icchasi", "category": "Epic, Ramayana", "book": "Ramayana", "position": "Kanda 3, Sarga 037, Verse 019"}
{"quote": "idaṃ vaco bandhuhitārthinā mayā yathocyamānaṃ yadi nābhipatsyase sabāndhavas tyakṣyasi jīvitaṃ raṇe hato 'dya rāmeṇa śarair ajihmagaiḥ", "category": "Epic, Ramayana", "book": "Ramayana", "position": "Kanda 3, Sarga 037, Verse 020"}
{"quote": "mārīcena tu tad vākyaṃ kṣamaṃ yuktaṃ ca rāvaṇaḥ ukto na pratijagrāha martukāma ivauṣadham", "category": "Epic, Ramayana", "book": "Ramayana", "position": "Kanda 3, Sarga 038, Verse 001"}
{"quote": "taṃ pathyahitavaktāraṃ mārīcaṃ rākṣasādhipaḥ abravīt paruṣaṃ vākyam ayuktaṃ kālacoditaḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 002"}
{"quote": "yat kilaitad ayuktārthaṃ mārīca mayi kathyate vākyaṃ niṣphalam atyarthaṃ bījam uptam ivoṣare", "category": "Epic, Ramayana", "book": "Ramayana", "position": "Kanda 3, Sarga 038, Verse 003"}
{"quote": "tvadvākyair na tu māṃ śakyaṃ bhettuṃ rāmasya saṃyuge pāpaśīlasya mūrkhasya mānuṣasya viśeṣataḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 004"}
{"quote": "yas tyaktvā suhṛdo rājyaṃ mātaraṃ pitaraṃ tathā strīvākyaṃ prākṛtaṃ śrutvā vanam ekapade gataḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 005"}
{"quote": "avaśyaṃ tu mayā tasya saṃyuge kharaghātinaḥ prāṇaiḥ priyatarā sītā hartavyā tava saṃnidhau", "category": "Epic, Ramayana", "book": "Ramayana", "position": "Kanda 3, Sarga 038, Verse 006"}
{"quote": "evaṃ me niścitā buddhir hṛdi mārīca vartate na vyāvartayituṃ śakyā sendrair api surāsuraiḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 007"}
{"quote": "doṣaṃ guṇaṃ vā saṃpṛṣṭas tvam evaṃ vaktum arhasi apāyaṃ vāpy upāyaṃ vā kāryasyāsya viniścaye", "category": "Epic, Ramayana", "book": "Ramayana", "position": "Kanda 3, Sarga 038, Verse 008"}
{"quote": "saṃpṛṣṭena tu vaktavyaṃ sacivena vipaścitā udyatāñjalinā rājño ya icched bhūtim ātmanaḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 009"}
{"quote": "vākyam apratikūlaṃ tu mṛdupūrvaṃ śubhaṃ hitam upacāreṇa yuktaṃ ca vaktavyo vasudhādhipaḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 010"}
{"quote": "sāvamardaṃ tu yad vākyaṃ mārīca hitam ucyate nābhinandati tad rājā mānārho mānavarjitam", "category": "Epic, Ramayana", "book": "Ramayana", "position": "Kanda 3, Sarga 038, Verse 011"}
{"quote": "pañcarūpāṇi rājāno dhārayanty amitaujasaḥ agner indrasya somasya yamasya varuṇasya ca auṣṇyaṃ tathā vikramaṃ ca saumyaṃ daṇḍaṃ prasannatām", "category": "Epic, Ramayana", "book": "Ramayana", "position": "Kanda 3, Sarga 038, Verse 012"}
{"quote": "tasmāt sarvāsv avasthāsu mānyāḥ pūjyāś ca pārthivāḥ tvaṃ tu dharmam avijñāya kevalaṃ moham āsthitaḥ", "category": "Epic, Ramayana", "book": "Ramayana", "position": "Kanda 3, Sarga 038, Verse 013"}
{"quote": "abhyāgataṃ māṃ daurātmyāt paruṣaṃ vadasīdṛśam guṇadoṣau na pṛcchāmi kṣamaṃ cātmani rākṣasa asmiṃs tu sa bhavān kṛtye sāhāyyaṃ kartum arhati", "category": "Epic, Ramayana", "book": "Ramayana", "position": "Kanda 3, Sarga 038, Verse 014"}
{"quote": "sauvarṇas tvaṃ mṛgo bhūtvā citro rajatabindubhiḥ pralobhayitvā vaidehīṃ yatheṣṭaṃ gantum arhasi", "category": "Epic, Ramayana", "book": "Ramayana", "position": "Kanda 3, Sarga 038, Verse 015"}
{"quote": "tvāṃ tu māyāmṛgaṃ dṛṣṭvā kāñcanaṃ jātavismayā ānayainam iti kṣipraṃ rāmaṃ vakṣyati maithilī", "category": "Epic, Ramayana", "book": "Ramayana", "position": "Kanda 3, Sarga 038, Verse 016"}
{"quote": "apakrānte ca kākutsthe lakṣmaṇe ca yathāsukham ānayiṣyāmi vaidehīṃ sahasrākṣaḥ śacīm iva", "category": "Epic, Ramayana", "book": "Ramayana", "position": "Kanda 3, Sarga 038, Verse 017"}
{"quote": "evaṃ kṛtvā tv idaṃ kāryaṃ yatheṣṭaṃ gaccha rākṣasa rājyasyārdhaṃ pradāsyāmi mārīca tava suvrata", "category": "Epic, Ramayana", "book": "Ramayana", "position": "Kanda 3, Sarga 038, Verse 018"}
{"quote": "gaccha saumya śivaṃ mārgaṃ kāryasyāsya vivṛddhaye prāpya sītām ayuddhena vañcayitvā tu rāghavam laṅkāṃ prati gamiṣyāmi kṛtakāryaḥ saha tvayā", "category": "Epic, Ramayana", "book": "Ramayana", "position": "Kanda 3, Sarga 038, Verse 019"}
{"quote": "etat kāryam avaśyaṃ me balād api kariṣyasi rājño hi pratikūlastho na jātu sukham edhate", "category": "Epic, Ramayana", "book": "Ramayana", "position": "Kanda 3, Sarga 038, Verse 020"}
{"quote": "āsādya taṃ jīvitasaṃśayas te mṛtyur dhruvo hy adya mayā virudhya etad yathāvat parigṛhya buddhyā yad atra pathyaṃ kuru tat tathā tvam", "category": "Epic, Ramayana", "book": "Ramayana", "position": "Kanda 3, Sarga 038, Verse 021"}
{"quote": "ājñapto rājavad vākyaṃ pratikūlaṃ niśācaraḥ abravīt paruṣaṃ vākyaṃ mārīco rākṣasādhipam", "category": "Epic, Ramayana", "book": "Ramayana", "position": "Kanda 3, Sarga 039, Verse 001"}
{"quote": "kenāyam upadiṣṭas te vināśaḥ pāpakarmaṇā saputrasya sarāṣṭrasya sāmātyasya niśācara", "category": "Epic, Ramayana", "book": "Ramayana", "position": "Kanda 3, Sarga 039, Verse 002"}
{"quote": "kas tvayā sukhinā rājan nābhinandati pāpakṛt kenedam upadiṣṭaṃ te mṛtyudvāram upāyataḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 003"}
{"quote": "śatravas tava suvyaktaṃ hīnavīryā niśācara icchanti tvāṃ vinaśyantam uparuddhaṃ balīyasā", "category": "Epic, Ramayana", "book": "Ramayana", "position": "Kanda 3, Sarga 039, Verse 004"}
{"quote": "kenedam upadiṣṭaṃ te kṣudreṇāhitavādinā yas tvām icchati naśyantaṃ svakṛtena niśācara", "category": "Epic, Ramayana", "book": "Ramayana", "position": "Kanda 3, Sarga 039, Verse 005"}
{"quote": "vadhyāḥ khalu na hanyante sacivās tava rāvaṇa ye tvām utpatham ārūḍhaṃ na nigṛhṇanti sarvaśaḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 006"}
{"quote": "amātyaiḥ kāmavṛtto hi rājā kāpatham āśritaḥ nigrāhyaḥ sarvathā sadbhir na nigrāhyo nigṛhyase", "category": "Epic, Ramayana", "book": "Ramayana", "position": "Kanda 3, Sarga 039, Verse 007"}
{"quote": "dharmam arthaṃ ca kāmaṃ ca yaśaś ca jayatāṃ vara svāmiprasādāt sacivāḥ prāpnuvanti niśācara", "category": "Epic, Ramayana", "book": "Ramayana", "position": "Kanda 3, Sarga 039, Verse 008"}
{"quote": "viparyaye tu tat sarvaṃ vyarthaṃ bhavati rāvaṇa vyasanaṃ svāmivaiguṇyāt prāpnuvantītare janāḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 009"}
{"quote": "rājamūlo hi dharmaś ca jayaś ca jayatāṃ vara tasmāt sarvāsv avasthāsu rakṣitavyo narādhipaḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 010"}
{"quote": "rājyaṃ pālayituṃ śakyaṃ na tīkṣṇena niśācara na cāpi pratikūlena nāvinītena rākṣasa", "category": "Epic, Ramayana", "book": "Ramayana", "position": "Kanda 3, Sarga 039, Verse 011"}
{"quote": "ye tīkṣṇamantrāḥ sacivā bhajyante saha tena vai viṣameṣu rathāḥ śīghraṃ mandasārathayo yathā", "category": "Epic, Ramayana", "book": "Ramayana", "position": "Kanda 3, Sarga 039, Verse 012"}
{"quote": "bahavaḥ sādhavo loke yuktadharmam anuṣṭhitāḥ pareṣām aparādhena vinaṣṭāḥ saparicchadāḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 013"}
{"quote": "svāminā pratikūlena prajās tīkṣṇena rāvaṇa rakṣyamāṇā na vardhante meṣā gomāyunā yathā", "category": "Epic, Ramayana", "book": "Ramayana", "position": "Kanda 3, Sarga 039, Verse 014"}
{"quote": "avaśyaṃ vinaśiṣyanti sarve rāvaṇa rākṣasāḥ yeṣāṃ tvaṃ karkaśo rājā durbuddhir ajitendriyaḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 015"}
{"quote": "tad idaṃ kākatālīyaṃ ghoram āsāditaṃ tvayā atra kiṃ śobhanaṃ yat tvaṃ sasainyo vinaśiṣyasi", "category": "Epic, Ramayana", "book": "Ramayana", "position": "Kanda 3, Sarga 039, Verse 016"}
{"quote": "māṃ nihatya tu rāmo 'sau nacirāt tvāṃ vadhiṣyati anena kṛtakṛtyo 'smi mriye yad ariṇā hataḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 017"}
{"quote": "darśanād eva rāmasya hataṃ mām upadhāraya ātmānaṃ ca hataṃ viddhi hṛtvā sītāṃ sabāndhavam", "category": "Epic, Ramayana", "book": "Ramayana", "position": "Kanda 3, Sarga 039, Verse 018"}
{"quote": "ānayiṣyasi cet sītām āśramāt sahito mayā naiva tvam asi naivāhaṃ naiva laṅkā na rākṣasāḥ", "category": "Epic, Ramayana", "book": "Ramayana", "position": "Kanda 3, Sarga 039, Verse 019"}
{"quote": "nivāryamāṇas tu mayā hitaiṣiṇā na mṛṣyase vākyam idaṃ niśācara paretakalpā hi gatāyuṣo narā hitaṃ na gṛhṇanti suhṛdbhir īritam", "category": "Epic, Ramayana", "book": "Ramayana", "position": "Kanda 3, Sarga 039, Verse 020"}
{"quote": "evam uktvā tu paruṣaṃ mārīco rāvaṇaṃ tataḥ gacchāvety abravīd dīno bhayād rātriṃcaraprabhoḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 001"}
{"quote": "dṛṣṭaś cāhaṃ punas tena śaracāpāsidhāriṇā madvadhodyataśastreṇa vinaṣṭaṃ jīvitaṃ ca me", "category": "Epic, Ramayana", "book": "Ramayana", "position": "Kanda 3, Sarga 040, Verse 002"}
{"quote": "kiṃ tu kartuṃ mayā śakyam evaṃ tvayi durātmani eṣa gacchāmy ahaṃ tāta svasti te 'stu niśācara", "category": "Epic, Ramayana", "book": "Ramayana", "position": "Kanda 3, Sarga 040, Verse 003"}
{"quote": "prahṛṣṭas tv abhavat tena vacanena sa rākṣasaḥ pariṣvajya susaṃśliṣṭam idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 040, Verse 004"}
{"quote": "etac chauṇḍīryayuktaṃ te macchandād iva bhāṣitam idānīm asi mārīcaḥ pūrvam anyo niśācaraḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 005"}
{"quote": "āruhyatām ayaṃ śīghraṃ khago ratnavibhūṣitaḥ mayā saha ratho yuktaḥ piśācavadanaiḥ kharaiḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 006"}
{"quote": "tato rāvaṇamārīcau vimānam iva taṃ ratham āruhya yayatuḥ śīghraṃ tasmād āśramamaṇḍalāt", "category": "Epic, Ramayana", "book": "Ramayana", "position": "Kanda 3, Sarga 040, Verse 007"}
{"quote": "tathaiva tatra paśyantau pattanāni vanāni ca girīṃś ca saritaḥ sarvā rāṣṭrāṇi nagarāṇi ca", "category": "Epic, Ramayana", "book": "Ramayana", "position": "Kanda 3, Sarga 040, Verse 008"}
{"quote": "sametya daṇḍakāraṇyaṃ rāghavasyāśramaṃ tataḥ dadarśa sahamarīco rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 009"}
{"quote": "avatīrya rathāt tasmāt tataḥ kāñcanabhūṣaṇāt haste gṛhītvā mārīcaṃ rāvaṇo vākyam abravīt", "category": "Epic, Ramayana", "book": "Ramayana", "position": "Kanda 3, Sarga 040, Verse 010"}
{"quote": "etad rāmāśramapadaṃ dṛśyate kadalīvṛtam kriyatāṃ tat sakhe śīghraṃ yadarthaṃ vayam āgatāḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 011"}
{"quote": "sa rāvaṇavacaḥ śrutvā mārīco rākṣasas tadā mṛgo bhūtvāśramadvāri rāmasya vicacāra ha", "category": "Epic, Ramayana", "book": "Ramayana", "position": "Kanda 3, Sarga 040, Verse 012"}
{"quote": "maṇipravaraśṛṅgāgraḥ sitāsitamukhākṛtiḥ raktapadmotpalamukha indranīlotpalaśravāḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 013"}
{"quote": "kiṃ cid abhyunnata grīva indranīlanibhodaraḥ madhūkanibhapārśvaś ca kañjakiñjalkasaṃnibhaḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 014"}
{"quote": "vaidūryasaṃkāśakhuras tanujaṅghaḥ susaṃhataḥ indrāyudhasavarṇena pucchenordhvaṃ virājitaḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 015"}
{"quote": "manoharasnigdhavarṇo ratnair nānāvidhair vṛtaḥ kṣaṇena rākṣaso jāto mṛgaḥ paramaśobhanaḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 016"}
{"quote": "vanaṃ prajvalayan ramyaṃ rāmāśramapadaṃ ca tat manoharaṃ darśanīyaṃ rūpaṃ kṛtvā sa rākṣasaḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 017"}
{"quote": "pralobhanārthaṃ vaidehyā nānādhātuvicitritam vicaran gacchate samyak śādvalāni samantataḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 018"}
{"quote": "rūpyabinduśataiś citro bhūtvā ca priyadarśanaḥ viṭapīnāṃ kisalayān bhaṅktvādan vicacāra ha", "category": "Epic, Ramayana", "book": "Ramayana", "position": "Kanda 3, Sarga 040, Verse 019"}
{"quote": "kadalīgṛhakaṃ gatvā karṇikārān itas tataḥ samāśrayan mandagatiḥ sītāsaṃdarśanaṃ tadā", "category": "Epic, Ramayana", "book": "Ramayana", "position": "Kanda 3, Sarga 040, Verse 020"}
{"quote": "rājīvacitrapṛṣṭhaḥ sa virarāja mahāmṛgaḥ rāmāśramapadābhyāśe vicacāra yathāsukham", "category": "Epic, Ramayana", "book": "Ramayana", "position": "Kanda 3, Sarga 040, Verse 021"}
{"quote": "punar gatvā nivṛttaś ca vicacāra mṛgottamaḥ gatvā muhūrtaṃ tvarayā punaḥ pratinivartate", "category": "Epic, Ramayana", "book": "Ramayana", "position": "Kanda 3, Sarga 040, Verse 022"}
{"quote": "vikrīḍaṃś ca punar bhūmau punar eva niṣīdati āśramadvāram āgamya mṛgayūthāni gacchati", "category": "Epic, Ramayana", "book": "Ramayana", "position": "Kanda 3, Sarga 040, Verse 023"}
{"quote": "mṛgayūthair anugataḥ punar eva nivartate sītādarśanam ākāṅkṣan rākṣaso mṛgatāṃ gataḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 024"}
{"quote": "paribhramati citrāṇi maṇḍalāni viniṣpatan samudvīkṣya ca sarve taṃ mṛgā ye 'nye vanecarāḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 025"}
{"quote": "upagamya samāghrāya vidravanti diśo daśa rākṣasaḥ so 'pi tān vanyān mṛgān mṛgavadhe rataḥ", "category": "Epic, Ramayana", "book": "Ramayana", "position": "Kanda 3, Sarga 040, Verse 026"}
{"quote": "pracchādanārthaṃ bhāvasya na bhakṣayati saṃspṛśan tasminn eva tataḥ kāle vaidehī śubhalocanā", "category": "Epic, Ramayana", "book": "Ramayana", "position": "Kanda 3, Sarga 040, Verse 027"}
{"quote": "kusumāpacaye vyagrā pādapān atyavartata karṇikārān aśokāṃś ca cūṭāṃś ca madirekṣaṇā", "category": "Epic, Ramayana", "book": "Ramayana", "position": "Kanda 3, Sarga 040, Verse 028"}
{"quote": "kusumāny apacinvantī cacāra rucirānanā anarhāraṇyavāsasya sā taṃ ratnamayaṃ mṛgam muktāmaṇivicitrāṅgaṃ dadarśa paramāṅganā", "category": "Epic, Ramayana", "book": "Ramayana", "position": "Kanda 3, Sarga 040, Verse 029"}
{"quote": "taṃ vai ruciradaṇtauṣṭhaṃ rūpyadhātutanūruham vismayotphullanayanā sasnehaṃ samudaikṣata", "category": "Epic, Ramayana", "book": "Ramayana", "position": "Kanda 3, Sarga 040, Verse 030"}
{"quote": "sa ca tāṃ rāmadayitāṃ paśyan māyāmayo mṛgaḥ vicacāra tatas tatra dīpayann iva tad vanam", "category": "Epic, Ramayana", "book": "Ramayana", "position": "Kanda 3, Sarga 040, Verse 031"}
{"quote": "adṛṣṭapūrvaṃ dṛṣṭvā taṃ nānāratnamayaṃ mṛgam vismayaṃ paramaṃ sītā jagāma janakātmajā", "category": "Epic, Ramayana", "book": "Ramayana", "position": "Kanda 3, Sarga 040, Verse 032"}
{"quote": "sā taṃ saṃprekṣya suśroṇī kusumāni vicinvatī hemarājatavarṇābhyāṃ pārśvābhyām upaśobhitam", "category": "Epic, Ramayana", "book": "Ramayana", "position": "Kanda 3, Sarga 041, Verse 001"}
{"quote": "prahṛṣṭā cānavadyāṅgī mṛṣṭahāṭakavarṇinī bhartāram api cākrandal lakṣmaṇaṃ caiva sāyudham", "category": "Epic, Ramayana", "book": "Ramayana", "position": "Kanda 3, Sarga 041, Verse 002"}
{"quote": "tayāhūtau naravyāghrau vaidehyā rāmalakṣmaṇau vīkṣamāṇau tu taṃ deśaṃ tadā dadṛśatur mṛgam", "category": "Epic, Ramayana", "book": "Ramayana", "position": "Kanda 3, Sarga 041, Verse 003"}
{"quote": "śaṅkamānas tu taṃ dṛṣṭvā lakṣmaṇo rāmam abravīt tam evainam ahaṃ manye mārīcaṃ rākṣasaṃ mṛgam", "category": "Epic, Ramayana", "book": "Ramayana", "position": "Kanda 3, Sarga 041, Verse 004"}
{"quote": "caranto mṛgayāṃ hṛṣṭāḥ pāpenopādhinā vane anena nihatā rāma rājānaḥ kāmarūpiṇā", "category": "Epic, Ramayana", "book": "Ramayana", "position": "Kanda 3, Sarga 041, Verse 005"}
{"quote": "asya māyāvido māyāmṛgarūpam idaṃ kṛtam bhānumatpuruṣavyāghra gandharvapurasaṃnibham", "category": "Epic, Ramayana", "book": "Ramayana", "position": "Kanda 3, Sarga 041, Verse 006"}
{"quote": "mṛgo hy evaṃvidho ratnavicitro nāsti rāghava jagatyāṃ jagatīnātha māyaiṣā hi na saṃśayaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 007"}
{"quote": "evaṃ bruvāṇaṃ kākutsthaṃ prativārya śucismitā uvāca sītā saṃhṛṣṭā chadmanā hṛtacetanā", "category": "Epic, Ramayana", "book": "Ramayana", "position": "Kanda 3, Sarga 041, Verse 008"}
{"quote": "āryaputrābhirāmo 'sau mṛgo harati me manaḥ ānayainaṃ mahābāho krīḍārthaṃ no bhaviṣyati", "category": "Epic, Ramayana", "book": "Ramayana", "position": "Kanda 3, Sarga 041, Verse 009"}
{"quote": "ihāśramapade 'smākaṃ bahavaḥ puṇyadarśanāḥ mṛgāś caranti sahitāś camarāḥ sṛmarās tathā", "category": "Epic, Ramayana", "book": "Ramayana", "position": "Kanda 3, Sarga 041, Verse 010"}
{"quote": "ṛkṣāḥ pṛṣatasaṃghāś ca vānarāḥ kiṃnarās tathā vicaranti mahābāho rūpaśreṣṭhā mahābalāḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 011"}
{"quote": "na cāsya sadṛśo rājan dṛṣṭapūrvo mṛgaḥ purā tejasā kṣamayā dīptyā yathāyaṃ mṛgasattamaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 012"}
{"quote": "nānāvarṇavicitrāṅgo ratnabindusamācitaḥ dyotayan vanam avyagraṃ śobhate śaśisaṃnibhaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 013"}
{"quote": "aho rūpam aho lakṣmīḥ svarasaṃpac ca śobhanā mṛgo 'dbhuto vicitro 'sau hṛdayaṃ haratīva me", "category": "Epic, Ramayana", "book": "Ramayana", "position": "Kanda 3, Sarga 041, Verse 014"}
{"quote": "yadi grahaṇam abhyeti jīvann eva mṛgas tava āścaryabhūtaṃ bhavati vismayaṃ janayiṣyati", "category": "Epic, Ramayana", "book": "Ramayana", "position": "Kanda 3, Sarga 041, Verse 015"}
{"quote": "samāptavanavāsānāṃ rājyasthānāṃ ca naḥ punaḥ antaḥpuravibhūṣārtho mṛga eṣa bhaviṣyati", "category": "Epic, Ramayana", "book": "Ramayana", "position": "Kanda 3, Sarga 041, Verse 016"}
{"quote": "bharatasyāryaputrasya śvaśrūṇāṃ mama ca prabho mṛgarūpam idaṃ divyaṃ vismayaṃ janayiṣyati", "category": "Epic, Ramayana", "book": "Ramayana", "position": "Kanda 3, Sarga 041, Verse 017"}
{"quote": "jīvan na yadi te 'bhyeti grahaṇaṃ mṛgasattamaḥ ajinaṃ naraśārdūla ruciraṃ me bhaviṣyati", "category": "Epic, Ramayana", "book": "Ramayana", "position": "Kanda 3, Sarga 041, Verse 018"}
{"quote": "nihatasyāsya sattvasya jāmbūnadamayatvaci śaṣpabṛsyāṃ vinītāyām icchāmy aham upāsitum", "category": "Epic, Ramayana", "book": "Ramayana", "position": "Kanda 3, Sarga 041, Verse 019"}
{"quote": "kāmavṛttam idaṃ raudraṃ strīṇām asadṛśaṃ matam vapuṣā tv asya sattvasya vismayo janito mama", "category": "Epic, Ramayana", "book": "Ramayana", "position": "Kanda 3, Sarga 041, Verse 020"}
{"quote": "tena kāñcanaromṇā tu maṇipravaraśṛṅgiṇā taruṇādityavarṇena nakṣatrapathavarcasā babhūva rāghavasyāpi mano vismayam āgatam", "category": "Epic, Ramayana", "book": "Ramayana", "position": "Kanda 3, Sarga 041, Verse 021"}
{"quote": "evaṃ sītāvacaḥ śrutvā dṛṣṭvā ca mṛgam adbhutam uvāca rāghavo hṛṣṭo bhrātaraṃ lakṣmaṇaṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 022"}
{"quote": "paśya lakṣmaṇa vaidehyāḥ spṛhāṃ mṛgagatām imām rūpaśreṣṭhatayā hy eṣa mṛgo 'dya na bhaviṣyati", "category": "Epic, Ramayana", "book": "Ramayana", "position": "Kanda 3, Sarga 041, Verse 023"}
{"quote": "na vane nandanoddeśe na caitrarathasaṃśraye kutaḥ pṛthivyāṃ saumitre yo 'sya kaś cit samo mṛgaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 024"}
{"quote": "pratilomānulomāś ca rucirā romarājayaḥ śobhante mṛgam āśritya citrāḥ kanakabindubhiḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 025"}
{"quote": "paśyāsya jṛmbhamāṇasya dīptām agniśikhopamām jihvāṃ mukhān niḥsarantīṃ meghād iva śatahradām", "category": "Epic, Ramayana", "book": "Ramayana", "position": "Kanda 3, Sarga 041, Verse 026"}
{"quote": "masāragalvarkamukhaḥ śaṅkhamuktānibhodaraḥ kasya nāmānirūpyo 'sau na mano lobhayen mṛgaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 027"}
{"quote": "kasya rūpam idaṃ dṛṣṭvā jāmbūnadamayaprabham nānāratnamayaṃ divyaṃ na mano vismayaṃ vrajet", "category": "Epic, Ramayana", "book": "Ramayana", "position": "Kanda 3, Sarga 041, Verse 028"}
{"quote": "māṃsahetor api mṛgān vihārārthaṃ ca dhanvinaḥ ghnanti lakṣmaṇa rājāno mṛgayāyāṃ mahāvane", "category": "Epic, Ramayana", "book": "Ramayana", "position": "Kanda 3, Sarga 041, Verse 029"}
{"quote": "dhanāni vyavasāyena vicīyante mahāvane dhātavo vividhāś cāpi maṇiratnasuvarṇinaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 030"}
{"quote": "tat sāram akhilaṃ nṝṇāṃ dhanaṃ nicayavardhanam manasā cintitaṃ sarvaṃ yathā śukrasya lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 041, Verse 031"}
{"quote": "arthī yenārthakṛtyena saṃvrajaty avicārayan tam artham arthaśāstrajñaḥ prāhur arthyāś ca lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 041, Verse 032"}
{"quote": "etasya mṛgaratnasya parārdhye kāñcanatvaci upavekṣyati vaidehī mayā saha sumadhyamā", "category": "Epic, Ramayana", "book": "Ramayana", "position": "Kanda 3, Sarga 041, Verse 033"}
{"quote": "na kādalī na priyakī na praveṇī na cāvikī bhaved etasya sadṛśī sparśaneneti me matiḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 034"}
{"quote": "eṣa caiva mṛgaḥ śrīmān yaś ca divyo nabhaścaraḥ ubhāv etau mṛgau divyau tārāmṛgamahīmṛgau", "category": "Epic, Ramayana", "book": "Ramayana", "position": "Kanda 3, Sarga 041, Verse 035"}
{"quote": "yadi vāyaṃ tathā yan māṃ bhaved vadasi lakṣmaṇa māyaiṣā rākṣasasyeti kartavyo 'sya vadho mayā", "category": "Epic, Ramayana", "book": "Ramayana", "position": "Kanda 3, Sarga 041, Verse 036"}
{"quote": "etena hi nṛśaṃsena mārīcenākṛtātmanā vane vicaratā pūrvaṃ hiṃsitā munipuṃgavāḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 037"}
{"quote": "utthāya bahavo yena mṛgayāyāṃ janādhipāḥ nihatāḥ parameṣvāsās tasmād vadhyas tv ayaṃ mṛgaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 038"}
{"quote": "purastād iha vātāpiḥ paribhūya tapasvinaḥ udarastho dvijān hanti svagarbho 'śvatarīm iva", "category": "Epic, Ramayana", "book": "Ramayana", "position": "Kanda 3, Sarga 041, Verse 039"}
{"quote": "sa kadā cic cirāl loke āsasāda mahāmunim agastyaṃ tejasā yuktaṃ bhakṣyas tasya babhūva ha", "category": "Epic, Ramayana", "book": "Ramayana", "position": "Kanda 3, Sarga 041, Verse 040"}
{"quote": "samutthāne ca tad rūpaṃ kartukāmaṃ samīkṣya tam utsmayitvā tu bhagavān vātāpim idam abravīt", "category": "Epic, Ramayana", "book": "Ramayana", "position": "Kanda 3, Sarga 041, Verse 041"}
{"quote": "tvayāvigaṇya vātāpe paribhūtāś ca tejasā jīvaloke dvijaśreṣṭhās tasmād asi jarāṃ gataḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 042"}
{"quote": "evaṃ tan na bhaved rakṣo vātāpir iva lakṣmaṇa madvidhaṃ yo 'timanyeta dharmanityaṃ jitendriyam", "category": "Epic, Ramayana", "book": "Ramayana", "position": "Kanda 3, Sarga 041, Verse 043"}
{"quote": "bhaved dhato 'yaṃ vātāpir agastyeneva mā gatiḥ iha tvaṃ bhava saṃnaddho yantrito rakṣa maithilīm", "category": "Epic, Ramayana", "book": "Ramayana", "position": "Kanda 3, Sarga 041, Verse 044"}
{"quote": "asyām āyattam asmākaṃ yat kṛtyaṃ raghunandana aham enaṃ vadhiṣyāmi grahīṣyāmy atha vā mṛgam", "category": "Epic, Ramayana", "book": "Ramayana", "position": "Kanda 3, Sarga 041, Verse 045"}
{"quote": "yāvad gacchāmi saumitre mṛgam ānayituṃ drutam paśya lakṣmaṇa vaidehīṃ mṛgatvaci gataspṛhām", "category": "Epic, Ramayana", "book": "Ramayana", "position": "Kanda 3, Sarga 041, Verse 046"}
{"quote": "tvacā pradhānayā hy eṣa mṛgo 'dya na bhaviṣyati apramattena te bhāvyam āśramasthena sītayā", "category": "Epic, Ramayana", "book": "Ramayana", "position": "Kanda 3, Sarga 041, Verse 047"}
{"quote": "yāvat pṛṣatam ekena sāyakena nihanmy aham hatvaitac carma ādāya śīghram eṣyāmi lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 041, Verse 048"}
{"quote": "pradakṣiṇenātibalena pakṣiṇā jaṭāyuṣā buddhimatā ca lakṣmaṇa bhavāpramattaḥ pratigṛhya maithilīṃ pratikṣaṇaṃ sarvata eva śaṅkitaḥ", "category": "Epic, Ramayana", "book": "Ramayana", "position": "Kanda 3, Sarga 041, Verse 049"}
{"quote": "tathā tu taṃ samādiśya bhrātaraṃ raghunandanaḥ babandhāsiṃ mahātejā jāmbūnadamayatsarum", "category": "Epic, Ramayana", "book": "Ramayana", "position": "Kanda 3, Sarga 042, Verse 001"}
{"quote": "tatas triviṇataṃ cāpam ādāyātmavibhūṣaṇam ābadhya ca kalāpau dvau jagāmodagravikramaḥ", "category": "Epic, Ramayana", "book": "Ramayana", "position": "Kanda 3, Sarga 042, Verse 002"}
{"quote": "taṃ vañcayāno rājendram āpatantaṃ nirīkṣya vai babhūvāntarhitas trāsāt punaḥ saṃdarśane 'bhavat", "category": "Epic, Ramayana", "book": "Ramayana", "position": "Kanda 3, Sarga 042, Verse 003"}
{"quote": "baddhāsir dhanur ādāya pradudrāva yato mṛgaḥ taṃ sa paśyati rūpeṇa dyotamānam ivāgrataḥ", "category": "Epic, Ramayana", "book": "Ramayana", "position": "Kanda 3, Sarga 042, Verse 004"}
{"quote": "avekṣyāvekṣya dhāvantaṃ dhanuṣpāṇir mahāvane ativṛttam iṣoḥ pātāl lobhayānaṃ kadā cana", "category": "Epic, Ramayana", "book": "Ramayana", "position": "Kanda 3, Sarga 042, Verse 005"}
{"quote": "śaṅkitaṃ tu samudbhrāntam utpatantam ivāmbare daśyamānam adṛśyaṃ ca navoddeśeṣu keṣu cit", "category": "Epic, Ramayana", "book": "Ramayana", "position": "Kanda 3, Sarga 042, Verse 006"}
{"quote": "chinnābhrair iva saṃvītaṃ śāradaṃ candramaṇḍalam muhūrtād eva dadṛśe muhur dūrāt prakāśate", "category": "Epic, Ramayana", "book": "Ramayana", "position": "Kanda 3, Sarga 042, Verse 007"}
{"quote": "darśanādarśanenaiva so 'pākarṣata rāghavam āsīt kruddhas tu kākutstho vivaśas tena mohitaḥ", "category": "Epic, Ramayana", "book": "Ramayana", "position": "Kanda 3, Sarga 042, Verse 008"}
{"quote": "athāvatasthe suśrāntaś chāyām āśritya śādvale mṛgaiḥ parivṛto vanyair adūrāt pratyadṛśyata", "category": "Epic, Ramayana", "book": "Ramayana", "position": "Kanda 3, Sarga 042, Verse 009"}
{"quote": "dṛṣṭvā rāmo mahātejās taṃ hantuṃ kṛtaniścayaḥ saṃdhāya sudṛḍhe cāpe vikṛṣya balavad balī", "category": "Epic, Ramayana", "book": "Ramayana", "position": "Kanda 3, Sarga 042, Verse 010"}
{"quote": "tam eva mṛgam uddiśya jvalantam iva pannagam mumoca jvalitaṃ dīptam astrabrahmavinirmitam", "category": "Epic, Ramayana", "book": "Ramayana", "position": "Kanda 3, Sarga 042, Verse 011"}
{"quote": "sa bhṛśaṃ mṛgarūpasya vinirbhidya śarottamaḥ mārīcasyaiva hṛdayaṃ vibhedāśanisaṃnibhaḥ", "category": "Epic, Ramayana", "book": "Ramayana", "position": "Kanda 3, Sarga 042, Verse 012"}
{"quote": "tālamātram athotpatya nyapatat sa śarāturaḥ vyanadad bhairavaṃ nādaṃ dharaṇyām alpajīvitaḥ mriyamāṇas tu mārīco jahau tāṃ kṛtrimāṃ tanum", "category": "Epic, Ramayana", "book": "Ramayana", "position": "Kanda 3, Sarga 042, Verse 013"}
{"quote": "saṃprāptakālam ājñāya cakāra ca tataḥ svaram sadṛśaṃ rāghavasyaiva hā sīte lakṣmaṇeti ca", "category": "Epic, Ramayana", "book": "Ramayana", "position": "Kanda 3, Sarga 042, Verse 014"}
{"quote": "tena marmaṇi nirviddhaḥ śareṇānupamena hi mṛgarūpaṃ tu tat tyaktvā rākṣasaṃ rūpam ātmanaḥ cakre sa sumahākāyo mārīco jīvitaṃ tyajan", "category": "Epic, Ramayana", "book": "Ramayana", "position": "Kanda 3, Sarga 042, Verse 015"}
{"quote": "tato vicitrakeyūraḥ sarvābharaṇabhūṣitaḥ hemamālī mahādaṃṣṭro rākṣaso 'bhūc charāhataḥ", "category": "Epic, Ramayana", "book": "Ramayana", "position": "Kanda 3, Sarga 042, Verse 016"}
{"quote": "taṃ dṛṣṭvā patitaṃ bhūmau rākṣasaṃ ghoradarśanam jagāma manasā sītāṃ lakṣmaṇasya vacaḥ smaran", "category": "Epic, Ramayana", "book": "Ramayana", "position": "Kanda 3, Sarga 042, Verse 017"}
{"quote": "hā sīte lakṣmaṇety evam ākruśya tu mahāsvaram mamāra rākṣasaḥ so 'yaṃ śrutvā sītā kathaṃ bhavet", "category": "Epic, Ramayana", "book": "Ramayana", "position": "Kanda 3, Sarga 042, Verse 018"}
{"quote": "lakṣmaṇaś ca mahābāhuḥ kām avasthāṃ gamiṣyati iti saṃcintya dharmātmā rāmo hṛṣṭatanūruhaḥ", "category": "Epic, Ramayana", "book": "Ramayana", "position": "Kanda 3, Sarga 042, Verse 019"}
{"quote": "tatra rāmaṃ bhayaṃ tīvram āviveśa viṣādajam rākṣasaṃ mṛgarūpaṃ taṃ hatvā śrutvā ca tat svaram", "category": "Epic, Ramayana", "book": "Ramayana", "position": "Kanda 3, Sarga 042, Verse 020"}
{"quote": "nihatya pṛṣataṃ cānyaṃ māṃsam ādāya rāghavaḥ tvaramāṇo janasthānaṃ sasārābhimukhas tadā", "category": "Epic, Ramayana", "book": "Ramayana", "position": "Kanda 3, Sarga 042, Verse 021"}
{"quote": "ārtasvaraṃ tu taṃ bhartur vijñāya sadṛśaṃ vane uvāca lakṣmaṇaṃ sītā gaccha jānīhi rāghavam", "category": "Epic, Ramayana", "book": "Ramayana", "position": "Kanda 3, Sarga 043, Verse 001"}
{"quote": "na hi me jīvitaṃ sthāne hṛdayaṃ vāvatiṣṭhate krośataḥ paramārtasya śrutaḥ śabdo mayā bhṛśam", "category": "Epic, Ramayana", "book": "Ramayana", "position": "Kanda 3, Sarga 043, Verse 002"}
{"quote": "ākrandamānaṃ tu vane bhrātaraṃ trātum arhasi taṃ kṣipram abhidhāva tvaṃ bhrātaraṃ śaraṇaiṣiṇam", "category": "Epic, Ramayana", "book": "Ramayana", "position": "Kanda 3, Sarga 043, Verse 003"}
{"quote": "rakṣasāṃ vaśam āpannaṃ siṃhānām iva govṛṣam na jagāma tathoktas tu bhrātur ājñāya śāsanam", "category": "Epic, Ramayana", "book": "Ramayana", "position": "Kanda 3, Sarga 043, Verse 004"}
{"quote": "tam uvāca tatas tatra kupitā janakātmajā saumitre mitrarūpeṇa bhrātus tvam asi śatruvat", "category": "Epic, Ramayana", "book": "Ramayana", "position": "Kanda 3, Sarga 043, Verse 005"}
{"quote": "yas tvam asyām avasthāyāṃ bhrātaraṃ nābhipadyase icchasi tvaṃ vinaśyantaṃ rāmaṃ lakṣmaṇa matkṛte", "category": "Epic, Ramayana", "book": "Ramayana", "position": "Kanda 3, Sarga 043, Verse 006"}
{"quote": "vyasanaṃ te priyaṃ manye sneho bhrātari nāsti te tena tiṣṭhasi visrabdhas tam apaśyan mahādyutim", "category": "Epic, Ramayana", "book": "Ramayana", "position": "Kanda 3, Sarga 043, Verse 007"}
{"quote": "kiṃ hi saṃśayam āpanne tasminn iha mayā bhavet kartavyam iha tiṣṭhantyā yat pradhānas tvam āgataḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 008"}
{"quote": "iti bruvāṇaṃ vaidehīṃ bāṣpaśokapariplutām abravīl lakṣmaṇas trastāṃ sītāṃ mṛgavadhūm iva", "category": "Epic, Ramayana", "book": "Ramayana", "position": "Kanda 3, Sarga 043, Verse 009"}
{"quote": "devi devamanuṣyeṣu gandharveṣu patatriṣu rākṣaseṣu piśāceṣu kiṃnareṣu mṛgeṣu ca", "category": "Epic, Ramayana", "book": "Ramayana", "position": "Kanda 3, Sarga 043, Verse 010"}
{"quote": "dānaveṣu ca ghoreṣu na sa vidyeta śobhane yo rāmaṃ pratiyudhyeta samare vāsavopamam", "category": "Epic, Ramayana", "book": "Ramayana", "position": "Kanda 3, Sarga 043, Verse 011"}
{"quote": "avadhyaḥ samare rāmo naivaṃ tvaṃ vaktum arhasi na tvām asmin vane hātum utsahe rāghavaṃ vinā", "category": "Epic, Ramayana", "book": "Ramayana", "position": "Kanda 3, Sarga 043, Verse 012"}
{"quote": "anivāryaṃ balaṃ tasya balair balavatām api tribhir lokaiḥ samudyuktaiḥ seśvaraiḥ sāmarair api", "category": "Epic, Ramayana", "book": "Ramayana", "position": "Kanda 3, Sarga 043, Verse 013"}
{"quote": "hṛdayaṃ nirvṛtaṃ te 'stu saṃtāpas tyajyatām ayam āgamiṣyati te bhartā śīghraṃ hatvā mṛgottamam", "category": "Epic, Ramayana", "book": "Ramayana", "position": "Kanda 3, Sarga 043, Verse 014"}
{"quote": "na sa tasya svaro vyaktaṃ na kaś cid api daivataḥ gandharvanagaraprakhyā māyā sā tasya rakṣasaḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 015"}
{"quote": "nyāsabhūtāsi vaidehi nyastā mayi mahātmanā rāmeṇa tvaṃ varārohe na tvāṃ tyaktum ihotsahe", "category": "Epic, Ramayana", "book": "Ramayana", "position": "Kanda 3, Sarga 043, Verse 016"}
{"quote": "kṛtavairāś ca kalyāṇi vayam etair niśācaraiḥ kharasya nidhane devi janasthānavadhaṃ prati", "category": "Epic, Ramayana", "book": "Ramayana", "position": "Kanda 3, Sarga 043, Verse 017"}
{"quote": "rākṣasā vidhinā vāco visṛjanti mahāvane hiṃsāvihārā vaidehi na cintayitum arhasi", "category": "Epic, Ramayana", "book": "Ramayana", "position": "Kanda 3, Sarga 043, Verse 018"}
{"quote": "lakṣmaṇenaivam uktā tu kruddhā saṃraktalocanā abravīt paruṣaṃ vākyaṃ lakṣmaṇaṃ satyavādinam", "category": "Epic, Ramayana", "book": "Ramayana", "position": "Kanda 3, Sarga 043, Verse 019"}
{"quote": "anārya karuṇārambha nṛśaṃsa kulapāṃsana ahaṃ tava priyaṃ manye tenaitāni prabhāṣase", "category": "Epic, Ramayana", "book": "Ramayana", "position": "Kanda 3, Sarga 043, Verse 020"}
{"quote": "naitac citraṃ sapatneṣu pāpaṃ lakṣmaṇa yad bhavet tvadvidheṣu nṛśaṃseṣu nityaṃ pracchannacāriṣu", "category": "Epic, Ramayana", "book": "Ramayana", "position": "Kanda 3, Sarga 043, Verse 021"}
{"quote": "suduṣṭas tvaṃ vane rāmam ekam eko 'nugacchasi mama hetoḥ praticchannaḥ prayukto bharatena vā", "category": "Epic, Ramayana", "book": "Ramayana", "position": "Kanda 3, Sarga 043, Verse 022"}
{"quote": "katham indīvaraśyāmaṃ rāmaṃ padmanibhekṣaṇam upasaṃśritya bhartāraṃ kāmayeyaṃ pṛthag janam", "category": "Epic, Ramayana", "book": "Ramayana", "position": "Kanda 3, Sarga 043, Verse 023"}
{"quote": "samakṣaṃ tava saumitre prāṇāṃs tyakṣye na saṃśayaḥ rāmaṃ vinā kṣaṇam api na hi jīvāmi bhūtale", "category": "Epic, Ramayana", "book": "Ramayana", "position": "Kanda 3, Sarga 043, Verse 024"}
{"quote": "ity uktaḥ paruṣaṃ vākyaṃ sītayā somaharṣaṇam abravīl lakṣmaṇaḥ sītāṃ prāñjalir vijitendriyaḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 025"}
{"quote": "uttaraṃ notsahe vaktuṃ daivataṃ bhavatī mama vākyam apratirūpaṃ tu na citraṃ strīṣu maithili", "category": "Epic, Ramayana", "book": "Ramayana", "position": "Kanda 3, Sarga 043, Verse 026"}
{"quote": "svabhāvas tv eṣa nārīṇām eṣu lokeṣu dṛśyate vimuktadharmāś capalās tīkṣṇā bhedakarāḥ striyaḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 027"}
{"quote": "upaśṛṇvantu me sarve sākṣibhūtā vanecarāḥ nyāyavādī yathā vākyam ukto 'haṃ paruṣaṃ tvayā", "category": "Epic, Ramayana", "book": "Ramayana", "position": "Kanda 3, Sarga 043, Verse 028"}
{"quote": "dhik tvām adya praṇaśya tvaṃ yan mām evaṃ viśaṅkase strītvād duṣṭasvabhāvena guruvākye vyavasthitam", "category": "Epic, Ramayana", "book": "Ramayana", "position": "Kanda 3, Sarga 043, Verse 029"}
{"quote": "gamiṣye yatra kākutsthaḥ svasti te 'stu varānane rakṣantu tvāṃ viśālākṣi samagrā vanadevatāḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 030"}
{"quote": "nimittāni hi ghorāṇi yāni prādurbhavanti me api tvāṃ saha rāmeṇa paśyeyaṃ punar āgataḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 031"}
{"quote": "lakṣmaṇenaivam uktā tu rudatī janakātmajā pratyuvāca tato vākyaṃ tīvraṃ bāṣpapariplutā", "category": "Epic, Ramayana", "book": "Ramayana", "position": "Kanda 3, Sarga 043, Verse 032"}
{"quote": "godāvarīṃ pravekṣyāmi vinā rāmeṇa lakṣmaṇa ābandhiṣye 'tha vā tyakṣye viṣame deham ātmanaḥ", "category": "Epic, Ramayana", "book": "Ramayana", "position": "Kanda 3, Sarga 043, Verse 033"}
{"quote": "pibāmi vā viṣaṃ tīkṣṇaṃ pravekṣyāmi hutāśanam na tv ahaṃ rāghavād anyaṃ padāpi puruṣaṃ spṛśe", "category": "Epic, Ramayana", "book": "Ramayana", "position": "Kanda 3, Sarga 043, Verse 034"}
{"quote": "iti lakṣmaṇam ākruśya sītā duḥkhasamanvitā pāṇibhyāṃ rudatī duḥkhād udaraṃ prajaghāna ha", "category": "Epic, Ramayana", "book": "Ramayana", "position": "Kanda 3, Sarga 043, Verse 035"}
{"quote": "tām ārtarūpāṃ vimanā rudantīṃ saumitrir ālokya viśālanetrām āśvāsayām āsa na caiva bhartus taṃ bhrātaraṃ kiṃ cid uvāca sītā", "category": "Epic, Ramayana", "book": "Ramayana", "position": "Kanda 3, Sarga 043, Verse 036"}
{"quote": "tatas tu sītām abhivādya lakṣmaṇaḥ kṛtāñjaliḥ kiṃ cid abhipraṇamya avekṣamāṇo bahuśaś ca maithilīṃ jagāma rāmasya samīpam ātmavān", "category": "Epic, Ramayana", "book": "Ramayana", "position": "Kanda 3, Sarga 043, Verse 037"}
{"quote": "tayā paruṣam uktas tu kupito rāghavānujaḥ sa vikāṅkṣan bhṛśaṃ rāmaṃ pratasthe nacirād iva", "category": "Epic, Ramayana", "book": "Ramayana", "position": "Kanda 3, Sarga 044, Verse 001"}
{"quote": "tadāsādya daśagrīvaḥ kṣipram antaram āsthitaḥ abhicakrāma vaidehīṃ parivrājakarūpadhṛk", "category": "Epic, Ramayana", "book": "Ramayana", "position": "Kanda 3, Sarga 044, Verse 002"}
{"quote": "ślakṣṇakāṣāyasaṃvītaḥ śikhī chatrī upānahī vāme cāṃse 'vasajyātha śubhe yaṣṭikamaṇḍalū parivrājakarūpeṇa vaidehīṃ samupāgamat", "category": "Epic, Ramayana", "book": "Ramayana", "position": "Kanda 3, Sarga 044, Verse 003"}
{"quote": "tām āsasādātibalo bhrātṛbhyāṃ rahitāṃ vane rahitāṃ sūryacandrābhyāṃ saṃdhyām iva mahattamaḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 004"}
{"quote": "tām apaśyat tato bālāṃ rājaputrīṃ yaśasvinīm rohiṇīṃ śaśinā hīnāṃ grahavad bhṛśadāruṇaḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 005"}
{"quote": "tam ugraṃ pāpakarmāṇaṃ janasthānaruhā drumāḥ samīkṣya na prakampante na pravāti ca mārutaḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 006"}
{"quote": "śīghrasrotāś ca taṃ dṛṣṭvā vīkṣantaṃ raktalocanam stimitaṃ gantum ārebhe bhayād godāvarī nadī", "category": "Epic, Ramayana", "book": "Ramayana", "position": "Kanda 3, Sarga 044, Verse 007"}
{"quote": "rāmasya tv antaraṃ prepsur daśagrīvas tadantare upatasthe ca vaidehīṃ bhikṣurūpeṇa rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 008"}
{"quote": "abhavyo bhavyarūpeṇa bhartāram anuśocatīm abhyavartata vaidehīṃ citrām iva śanaiścaraḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 009"}
{"quote": "sa pāpo bhavyarūpeṇa tṛṇaiḥ kūpa ivāvṛtaḥ atiṣṭhat prekṣya vaidehīṃ rāmapatnīṃ yaśasvinīm", "category": "Epic, Ramayana", "book": "Ramayana", "position": "Kanda 3, Sarga 044, Verse 010"}
{"quote": "śubhāṃ ruciradantauṣṭhīṃ pūrṇacandranibhānanām āsīnāṃ parṇaśālāyāṃ bāṣpaśokābhipīḍitām", "category": "Epic, Ramayana", "book": "Ramayana", "position": "Kanda 3, Sarga 044, Verse 011"}
{"quote": "sa tāṃ padmapalāśākṣīṃ pītakauśeyavāsinīm abhyagacchata vaidehīṃ duṣṭacetā niśācaraḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 012"}
{"quote": "sa manmathaśarāviṣṭo brahmaghoṣam udīrayan abravīt praśritaṃ vākyaṃ rahite rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 013"}
{"quote": "tām uttamāṃ trilokānāṃ padmahīnām iva śriyam vibhrājamānāṃ vapuṣā rāvaṇaḥ praśaśaṃsa ha", "category": "Epic, Ramayana", "book": "Ramayana", "position": "Kanda 3, Sarga 044, Verse 014"}
{"quote": "kā tvaṃ kāñcanavarṇābhe pītakauśeyavāsini kamalānāṃ śubhāṃ mālāṃ padminīva ca bibhratī", "category": "Epic, Ramayana", "book": "Ramayana", "position": "Kanda 3, Sarga 044, Verse 015"}
{"quote": "hrīḥ śrīḥ kīrtiḥ śubhā lakṣmīr apsarā vā śubhānane bhūtir vā tvaṃ varārohe ratir vā svairacāriṇī", "category": "Epic, Ramayana", "book": "Ramayana", "position": "Kanda 3, Sarga 044, Verse 016"}
{"quote": "samāḥ śikhariṇaḥ snigdhāḥ pāṇḍurā daśanās tava viśāle vimale netre raktānte kṛṣṇatārake", "category": "Epic, Ramayana", "book": "Ramayana", "position": "Kanda 3, Sarga 044, Verse 017"}
{"quote": "viśālaṃ jaghanaṃ pīnam ūrū karikaropamau etāv upacitau vṛttau sahitau saṃpragalbhitau", "category": "Epic, Ramayana", "book": "Ramayana", "position": "Kanda 3, Sarga 044, Verse 018"}
{"quote": "pīnonnatamukhau kāntau snigdhatālaphalopamau maṇipravekābharaṇau rucirau te payodharau", "category": "Epic, Ramayana", "book": "Ramayana", "position": "Kanda 3, Sarga 044, Verse 019"}
{"quote": "cārusmite cārudati cārunetre vilāsini mano harasi me rāme nadīkūlam ivāmbhasā", "category": "Epic, Ramayana", "book": "Ramayana", "position": "Kanda 3, Sarga 044, Verse 020"}
{"quote": "karāntamitamadhyāsi sukeśī saṃhatastanī naiva devī na gandharvī na yakṣī na ca kiṃnarī", "category": "Epic, Ramayana", "book": "Ramayana", "position": "Kanda 3, Sarga 044, Verse 021"}
{"quote": "naivaṃrūpā mayā nārī dṛṣṭapūrvā mahītale iha vāsaś ca kāntāre cittam unmāthayanti me", "category": "Epic, Ramayana", "book": "Ramayana", "position": "Kanda 3, Sarga 044, Verse 022"}
{"quote": "sā pratikrāma bhadraṃ te na tvaṃ vastum ihārhasi rākṣasānām ayaṃ vāso ghorāṇāṃ kāmarūpiṇām", "category": "Epic, Ramayana", "book": "Ramayana", "position": "Kanda 3, Sarga 044, Verse 023"}
{"quote": "prāsādāgryāṇi ramyāṇi nagaropavanāni ca saṃpannāni sugandhīni yuktāny ācarituṃ tvayā", "category": "Epic, Ramayana", "book": "Ramayana", "position": "Kanda 3, Sarga 044, Verse 024"}
{"quote": "varaṃ mālyaṃ varaṃ pānaṃ varaṃ vastraṃ ca śobhane bhartāraṃ ca varaṃ manye tvadyuktam asitekṣaṇe", "category": "Epic, Ramayana", "book": "Ramayana", "position": "Kanda 3, Sarga 044, Verse 025"}
{"quote": "kā tvaṃ bhavasi rudrāṇāṃ marutāṃ vā śucismite vasūnāṃ vā varārohe devatā pratibhāsi me", "category": "Epic, Ramayana", "book": "Ramayana", "position": "Kanda 3, Sarga 044, Verse 026"}
{"quote": "neha gacchantī gandharvā na devā na ca kiṃnarāḥ rākṣasānām ayaṃ vāsaḥ kathaṃ nu tvam ihāgatā", "category": "Epic, Ramayana", "book": "Ramayana", "position": "Kanda 3, Sarga 044, Verse 027"}
{"quote": "iha śākhāmṛgāḥ siṃhā dvīpivyāghramṛgās tathā ṛkṣās tarakṣavaḥ kaṅkāḥ kathaṃ tebhyo na bibhyase", "category": "Epic, Ramayana", "book": "Ramayana", "position": "Kanda 3, Sarga 044, Verse 028"}
{"quote": "madānvitānāṃ ghorāṇāṃ kuñjarāṇāṃ tarasvinām katham ekā mahāraṇye na bibheṣi vanānane", "category": "Epic, Ramayana", "book": "Ramayana", "position": "Kanda 3, Sarga 044, Verse 029"}
{"quote": "kāsi kasya kutaś ca tvaṃ kiṃnimittaṃ ca daṇḍakān ekā carasi kalyāṇi ghorān rākṣasasevitān", "category": "Epic, Ramayana", "book": "Ramayana", "position": "Kanda 3, Sarga 044, Verse 030"}
{"quote": "iti praśastā vaidehī rāvaṇena durātmanā dvijātiveṣeṇa hi taṃ dṛṣṭvā rāvaṇam āgatam sarvair atithisatkāraiḥ pūjayām āsa maithilī", "category": "Epic, Ramayana", "book": "Ramayana", "position": "Kanda 3, Sarga 044, Verse 031"}
{"quote": "upānīyāsanaṃ pūrvaṃ pādyenābhinimantrya ca abravīt siddham ity eva tadā taṃ saumyadarśanam", "category": "Epic, Ramayana", "book": "Ramayana", "position": "Kanda 3, Sarga 044, Verse 032"}
{"quote": "dvijātiveṣeṇa samīkṣya maithilī tam āgataṃ pātrakusumbhadhāriṇam aśakyam uddveṣṭum upāyadarśanān nyamantrayad brāhmaṇavad yathāgatam", "category": "Epic, Ramayana", "book": "Ramayana", "position": "Kanda 3, Sarga 044, Verse 033"}
{"quote": "iyaṃ bṛsī brāhmaṇa kāmam āsyatām idaṃ ca pādyaṃ pratigṛhyatām iti idaṃ ca siddhaṃ vanajātam uttamaṃ tvadartham avyagram ihopabhujyatām", "category": "Epic, Ramayana", "book": "Ramayana", "position": "Kanda 3, Sarga 044, Verse 034"}
{"quote": "nimantryamāṇaḥ pratipūrṇabhāṣiṇīṃ narendrapatnīṃ prasamīkṣya maithilīm prahasya tasyā haraṇe dhṛtaṃ manaḥ samarpayām āsa vadhāya rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 044, Verse 035"}
{"quote": "tataḥ suveṣaṃ mṛgayā gataṃ patiṃ pratīkṣamāṇā sahalakṣmaṇaṃ tadā nirīkṣamāṇā haritaṃ dadarśa tan mahad vanaṃ naiva tu rāmalakṣmaṇau", "category": "Epic, Ramayana", "book": "Ramayana", "position": "Kanda 3, Sarga 044, Verse 036"}
{"quote": "rāvaṇena tu vaidehī tadā pṛṣṭā jihīrṣuṇā parivrājakarūpeṇa śaśaṃsātmānam ātmanā", "category": "Epic, Ramayana", "book": "Ramayana", "position": "Kanda 3, Sarga 045, Verse 001"}
{"quote": "brāhmaṇaś cātithiś caiṣa anukto hi śapeta mām iti dhyātvā muhūrtaṃ tu sītā vacanam abravīt", "category": "Epic, Ramayana", "book": "Ramayana", "position": "Kanda 3, Sarga 045, Verse 002"}
{"quote": "duhitā janakasyāhaṃ maithilasya mahātmanaḥ sītā nāmnāsmi bhadraṃ te rāmabhāryā dvijottama", "category": "Epic, Ramayana", "book": "Ramayana", "position": "Kanda 3, Sarga 045, Verse 003"}
{"quote": "saṃvatsaraṃ cādhyuṣitā rāghavasya niveśane bhuñjānā mānuṣān bhogān sarvakāmasamṛddhinī", "category": "Epic, Ramayana", "book": "Ramayana", "position": "Kanda 3, Sarga 045, Verse 004"}
{"quote": "tataḥ saṃvatsarād ūrdhvaṃ samamanyata me patim abhiṣecayituṃ rāmaṃ sameto rājamantribhiḥ", "category": "Epic, Ramayana", "book": "Ramayana", "position": "Kanda 3, Sarga 045, Verse 005"}
{"quote": "tasmin saṃbhriyamāṇe tu rāghavasyābhiṣecane kaikeyī nāma bhartāraṃ mamāryā yācate varam", "category": "Epic, Ramayana", "book": "Ramayana", "position": "Kanda 3, Sarga 045, Verse 006"}
{"quote": "pratigṛhya tu kaikeyī śvaśuraṃ sukṛtena me mama pravrājanaṃ bhartur bharatasyābhiṣecanam dvāv ayācata bhartāraṃ satyasaṃdhaṃ nṛpottamam", "category": "Epic, Ramayana", "book": "Ramayana", "position": "Kanda 3, Sarga 045, Verse 007"}
{"quote": "nādya bhokṣye na ca svapsye na pāsye 'haṃ kadā cana eṣa me jīvitasyānto rāmo yady abhiṣicyate", "category": "Epic, Ramayana", "book": "Ramayana", "position": "Kanda 3, Sarga 045, Verse 008"}
{"quote": "iti bruvāṇāṃ kaikeyīṃ śvaśuro me sa mānadaḥ ayācatārthair anvarthair na ca yācñāṃ cakāra sā", "category": "Epic, Ramayana", "book": "Ramayana", "position": "Kanda 3, Sarga 045, Verse 009"}
{"quote": "mama bhartā mahātejā vayasā pañcaviṃśakaḥ rāmeti prathito loke guṇavān satyavāk śuciḥ viśālākṣo mahābāhuḥ sarvabhūtahite rataḥ", "category": "Epic, Ramayana", "book": "Ramayana", "position": "Kanda 3, Sarga 045, Verse 010"}
{"quote": "abhiṣekāya tu pituḥ samīpaṃ rāmam āgatam kaikeyī mama bhartāram ity uvāca drutaṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 045, Verse 011"}
{"quote": "tava pitrā samājñaptaṃ mamedaṃ śṛṇu rāghava bharatāya pradātavyam idaṃ rājyam akaṇṭakam", "category": "Epic, Ramayana", "book": "Ramayana", "position": "Kanda 3, Sarga 045, Verse 012"}
{"quote": "tvayā tu khalu vastavyaṃ nava varṣāṇi pañca ca vane pravraja kākutstha pitaraṃ mocayānṛtāt", "category": "Epic, Ramayana", "book": "Ramayana", "position": "Kanda 3, Sarga 045, Verse 013"}
{"quote": "tathety uvāca tāṃ rāmaḥ kaikeyīm akutobhayaḥ cakāra tad vacas tasyā mama bhartā dṛḍhavrataḥ", "category": "Epic, Ramayana", "book": "Ramayana", "position": "Kanda 3, Sarga 045, Verse 014"}
{"quote": "dadyān na pratigṛhṇīyāt satyabrūyān na cānṛtam etad brāhmaṇa rāmasya vrataṃ dhruvam anuttamam", "category": "Epic, Ramayana", "book": "Ramayana", "position": "Kanda 3, Sarga 045, Verse 015"}
{"quote": "tasya bhrātā tu vaimātro lakṣmaṇo nāma vīryavān rāmasya puruṣavyāghraḥ sahāyaḥ samare 'rihā", "category": "Epic, Ramayana", "book": "Ramayana", "position": "Kanda 3, Sarga 045, Verse 016"}
{"quote": "sa bhrātā lakṣmaṇo nāma dharmacārī dṛḍhavrataḥ anvagacchad dhanuṣpāṇiḥ pravrajantaṃ mayā saha", "category": "Epic, Ramayana", "book": "Ramayana", "position": "Kanda 3, Sarga 045, Verse 017"}
{"quote": "te vayaṃ pracyutā rājyāt kaileyyās tu kṛte trayaḥ vicarāma dvijaśreṣṭha vanaṃ gambhīram ojasā", "category": "Epic, Ramayana", "book": "Ramayana", "position": "Kanda 3, Sarga 045, Verse 018"}
{"quote": "samāśvasa muhūrtaṃ tu śakyaṃ vastum iha tvayā āgamiṣyati me bhartā vanyam ādāya puṣkalam", "category": "Epic, Ramayana", "book": "Ramayana", "position": "Kanda 3, Sarga 045, Verse 019"}
{"quote": "sa tvaṃ nāma ca gotraṃ ca kulam ācakṣva tattvataḥ ekaś ca daṇḍakāraṇye kimarthaṃ carasi dvija", "category": "Epic, Ramayana", "book": "Ramayana", "position": "Kanda 3, Sarga 045, Verse 020"}
{"quote": "evaṃ bruvatyāṃ sītāyāṃ rāmapatnyāṃ mahābalaḥ pratyuvācottaraṃ tīvraṃ rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 045, Verse 021"}
{"quote": "yena vitrāsitā lokāḥ sadevāsurapannagāḥ ahaṃ sa rāvaṇo nāma sīte rakṣogaṇeśvaraḥ", "category": "Epic, Ramayana", "book": "Ramayana", "position": "Kanda 3, Sarga 045, Verse 022"}
{"quote": "tvāṃ tu kāñcanavarṇābhāṃ dṛṣṭvā kauśeyavāsinīm ratiṃ svakeṣu dāreṣu nādhigacchāmy anindite", "category": "Epic, Ramayana", "book": "Ramayana", "position": "Kanda 3, Sarga 045, Verse 023"}
{"quote": "bahvīnām uttamastrīṇām āhṛtānām itas tataḥ sarvāsām eva bhadraṃ te mamāgramahiṣī bhava", "category": "Epic, Ramayana", "book": "Ramayana", "position": "Kanda 3, Sarga 045, Verse 024"}
{"quote": "laṅkā nāma samudrasya madhye mama mahāpurī sāgareṇa parikṣiptā niviṣṭā girimūrdhani", "category": "Epic, Ramayana", "book": "Ramayana", "position": "Kanda 3, Sarga 045, Verse 025"}
{"quote": "tatra sīte mayā sārdhaṃ vaneṣu vicariṣyasi na cāsyāraṇyavāsasya spṛhayiṣyasi bhāmini", "category": "Epic, Ramayana", "book": "Ramayana", "position": "Kanda 3, Sarga 045, Verse 026"}
{"quote": "pañcadāsyaḥ sahasrāṇi sarvābharaṇabhūṣitāḥ sīte paricariṣyanti bhāryā bhavasi me yadi", "category": "Epic, Ramayana", "book": "Ramayana", "position": "Kanda 3, Sarga 045, Verse 027"}
{"quote": "rāvaṇenaivam uktā tu kupitā janakātmajā pratyuvācānavadyāṅgī tam anādṛtya rākṣasaṃ", "category": "Epic, Ramayana", "book": "Ramayana", "position": "Kanda 3, Sarga 045, Verse 028"}
{"quote": "mahāgirim ivākampyaṃ mahendrasadṛśaṃ patim mahodadhim ivākṣobhyam ahaṃ rāmam anuvratā", "category": "Epic, Ramayana", "book": "Ramayana", "position": "Kanda 3, Sarga 045, Verse 029"}
{"quote": "mahābāhuṃ mahoraskaṃ siṃhavikrāntagāminam nṛsiṃhaṃ siṃhasaṃkāśam ahaṃ rāmam anuvratā", "category": "Epic, Ramayana", "book": "Ramayana", "position": "Kanda 3, Sarga 045, Verse 030"}
{"quote": "pūrṇacandrānanaṃ vīraṃ rājavatsaṃ jitendriyam pṛthukīrtiṃ mahābāhum ahaṃ rāmam anuvratā", "category": "Epic, Ramayana", "book": "Ramayana", "position": "Kanda 3, Sarga 045, Verse 031"}
{"quote": "tvaṃ punar jambukaḥ siṃhīṃ mām ihecchasi durlabhām nāhaṃ śakyā tvayā spraṣṭum ādityasya prabhā yathā", "category": "Epic, Ramayana", "book": "Ramayana", "position": "Kanda 3, Sarga 045, Verse 032"}
{"quote": "pādapān kāñcanān nūnaṃ bahūn paśyasi mandabhāk rāghavasya priyāṃ bhāryāṃ yas tvam icchasi rāvaṇa", "category": "Epic, Ramayana", "book": "Ramayana", "position": "Kanda 3, Sarga 045, Verse 033"}
{"quote": "kṣudhitasya ca siṃhasya mṛgaśatros tarasvinaḥ āśīviṣasya vadanād daṃṣṭrām ādātum icchasi", "category": "Epic, Ramayana", "book": "Ramayana", "position": "Kanda 3, Sarga 045, Verse 034"}
{"quote": "mandaraṃ parvataśreṣṭhaṃ pāṇinā hartum icchasi kālakūṭaṃ viṣaṃ pītvā svastimān gantum icchasi", "category": "Epic, Ramayana", "book": "Ramayana", "position": "Kanda 3, Sarga 045, Verse 035"}
{"quote": "akṣisūcyā pramṛjasi jihvayā leḍhi ca kṣuram rāghavasya priyāṃ bhāryām adhigantuṃ tvam icchasi", "category": "Epic, Ramayana", "book": "Ramayana", "position": "Kanda 3, Sarga 045, Verse 036"}
{"quote": "avasajya śilāṃ kaṇṭhe samudraṃ tartum icchasi sūryā candramasau cobhau prāṇibhyāṃ hartum icchasi yo rāmasya priyāṃ bhāryāṃ pradharṣayitum icchasi", "category": "Epic, Ramayana", "book": "Ramayana", "position": "Kanda 3, Sarga 045, Verse 037"}
{"quote": "agniṃ prajvalitaṃ dṛṣṭvā vastreṇāhartum icchasi kalyāṇa vṛttāṃ rāmasya yo bhāryāṃ hartum icchasi", "category": "Epic, Ramayana", "book": "Ramayana", "position": "Kanda 3, Sarga 045, Verse 038"}
{"quote": "ayomukhānāṃ śūlānām agre caritum icchasi rāmasya sadṛśīṃ bhāryāṃ yo 'dhigantuṃ tvam icchasi", "category": "Epic, Ramayana", "book": "Ramayana", "position": "Kanda 3, Sarga 045, Verse 039"}
{"quote": "yad antaraṃ siṃhaśṛgālayor vane yad antaraṃ syandanikāsamudrayoḥ surāgryasauvīrakayor yad antaraṃ tad antaraṃ dāśarathes tavaiva ca", "category": "Epic, Ramayana", "book": "Ramayana", "position": "Kanda 3, Sarga 045, Verse 040"}
{"quote": "yad antaraṃ kāñcanasīsalohayor yad antaraṃ candanavāripaṅkayoḥ yad antaraṃ hastibiḍālayor vane tad antaraṃ daśarathes tavaiva ca", "category": "Epic, Ramayana", "book": "Ramayana", "position": "Kanda 3, Sarga 045, Verse 041"}
{"quote": "yad antaraṃ vāyasavainateyayor yad antaraṃ madgumayūrayor api yad antaraṃ sārasagṛdhrayor vane tad antaraṃ dāśarathes tavaiva ca", "category": "Epic, Ramayana", "book": "Ramayana", "position": "Kanda 3, Sarga 045, Verse 042"}
{"quote": "tasmin sahasrākṣasamaprabhāve rāme sthite kārmukabāṇapāṇau hṛtāpi te 'haṃ na jarāṃ gamiṣye vajraṃ yathā makṣikayāvagīrṇam", "category": "Epic, Ramayana", "book": "Ramayana", "position": "Kanda 3, Sarga 045, Verse 043"}
{"quote": "itīva tad vākyam aduṣṭabhāvā sudṛṣṭam uktvā rajanīcaraṃ tam gātraprakampād vyathitā babhūva vātoddhatā sā kadalīva tanvī", "category": "Epic, Ramayana", "book": "Ramayana", "position": "Kanda 3, Sarga 045, Verse 044"}
{"quote": "tāṃ vepamānām upalakṣya sītāṃ sa rāvaṇo mṛtyusamaprabhāvaḥ kulaṃ balaṃ nāma ca karma cātmanaḥ samācacakṣe bhayakāraṇārtham", "category": "Epic, Ramayana", "book": "Ramayana", "position": "Kanda 3, Sarga 045, Verse 045"}
{"quote": "evaṃ bruvatyāṃ sītāyāṃ saṃrabdhaḥ paruṣākṣaram lalāṭe bhrukuṭīṃ kṛtvā rāvaṇaḥ pratyuvāca ha", "category": "Epic, Ramayana", "book": "Ramayana", "position": "Kanda 3, Sarga 046, Verse 001"}
{"quote": "bhrātā vaiśravaṇasyāhaṃ sāpatnyo varavarṇini rāvaṇo nāma bhadraṃ te daśagrīvaḥ pratāpavān", "category": "Epic, Ramayana", "book": "Ramayana", "position": "Kanda 3, Sarga 046, Verse 002"}
{"quote": "yasya devāḥ sagandharvāḥ piśācapatagoragāḥ vidravanti bhayād bhītā mṛtyor iva sadā prajāḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 003"}
{"quote": "yena vaiśravaṇo bhrātā vaimātraḥ kāraṇāntare dvandvam āsāditaḥ krodhād raṇe vikramya nirjitaḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 004"}
{"quote": "madbhayārtaḥ parityajya svam adhiṣṭhānam ṛddhimat kailāsaṃ parvataśreṣṭham adhyāste naravāhanaḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 005"}
{"quote": "yasya tat puṣpakaṃ nāma vimānaṃ kāmagaṃ śubham vīryād āvarjitaṃ bhadre yena yāmi vihāyasaṃ", "category": "Epic, Ramayana", "book": "Ramayana", "position": "Kanda 3, Sarga 046, Verse 006"}
{"quote": "mama saṃjātaroṣasya mukhaṃ dṛṣṭvaiva maithili vidravanti paritrastāḥ surāḥ śakrapurogamāḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 007"}
{"quote": "yatra tiṣṭhāmy ahaṃ tatra māruto vāti śaṅkitaḥ tīvrāṃśuḥ śiśirāṃśuś ca bhayāt saṃpadyate raviḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 008"}
{"quote": "niṣkampapatrās taravo nadyaś ca stimitodakāḥ bhavanti yatra yatrāhaṃ tiṣṭhāmi ca carāmi ca", "category": "Epic, Ramayana", "book": "Ramayana", "position": "Kanda 3, Sarga 046, Verse 009"}
{"quote": "mama pāre samudrasya laṅkā nāma purī śubhā saṃpūrṇā rākṣasair ghorair yathendrasyāmarāvatī", "category": "Epic, Ramayana", "book": "Ramayana", "position": "Kanda 3, Sarga 046, Verse 010"}
{"quote": "prākāreṇa parikṣiptā pāṇḍureṇa virājitā hemakakṣyā purī ramyā vaidūryamaya toraṇā", "category": "Epic, Ramayana", "book": "Ramayana", "position": "Kanda 3, Sarga 046, Verse 011"}
{"quote": "hastyaśvarathasaṃbhādhā tūryanādavināditā sarvakāmaphalair vṛkṣaiḥ saṃkulodyānaśobhitā", "category": "Epic, Ramayana", "book": "Ramayana", "position": "Kanda 3, Sarga 046, Verse 012"}
{"quote": "tatra tvaṃ vasatī sīte rājaputri mayā saha na sramiṣyasi nārīṇāṃ mānuṣīṇāṃ manasvini", "category": "Epic, Ramayana", "book": "Ramayana", "position": "Kanda 3, Sarga 046, Verse 013"}
{"quote": "bhuñjānā mānuṣān bhogān divyāṃś ca varavarṇini na smariṣyasi rāmasya mānuṣasya gatāyuṣaḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 014"}
{"quote": "sthāpayitvā priyaṃ putraṃ rājñā daśarathena yaḥ mandavīryaḥ suto jyeṣṭhas tataḥ prasthāpito vanam", "category": "Epic, Ramayana", "book": "Ramayana", "position": "Kanda 3, Sarga 046, Verse 015"}
{"quote": "tena kiṃ bhraṣṭarājyena rāmeṇa gatacetasā kariṣyasi viśālākṣi tāpasena tapasvinā", "category": "Epic, Ramayana", "book": "Ramayana", "position": "Kanda 3, Sarga 046, Verse 016"}
{"quote": "sarvarākṣasabhartāraṃ kāmāt svayam ihāgatam na manmathaśarāviṣṭaṃ pratyākhyātuṃ tvam arhasi", "category": "Epic, Ramayana", "book": "Ramayana", "position": "Kanda 3, Sarga 046, Verse 017"}
{"quote": "pratyākhyāya hi māṃ bhīru paritāpaṃ gamiṣyasi caraṇenābhihatyeva purūravasam urvaśī", "category": "Epic, Ramayana", "book": "Ramayana", "position": "Kanda 3, Sarga 046, Verse 018"}
{"quote": "evam uktā tu vaidehī kruddhā saṃraktalocanā abravīt paruṣaṃ vākyaṃ rahite rākṣasādhipam", "category": "Epic, Ramayana", "book": "Ramayana", "position": "Kanda 3, Sarga 046, Verse 019"}
{"quote": "kathaṃ vaiśravaṇaṃ devaṃ sarvabhūtanamaskṛtam bhrātaraṃ vyapadiśya tvam aśubhaṃ kartum icchasi", "category": "Epic, Ramayana", "book": "Ramayana", "position": "Kanda 3, Sarga 046, Verse 020"}
{"quote": "avaśyaṃ vinaśiṣyanti sarve rāvaṇa rākṣasāḥ yeṣāṃ tvaṃ karkaśo rājā durbuddhir ajitendriyaḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 021"}
{"quote": "apahṛtya śacīṃ bhāryāṃ śakyam indrasya jīvitum na tu rāmasya bhāryāṃ mām apanīyāsti jīvitam", "category": "Epic, Ramayana", "book": "Ramayana", "position": "Kanda 3, Sarga 046, Verse 022"}
{"quote": "jīvec ciraṃ vajradharasya hastāc chacīṃ pradhṛṣyāpratirūparūpām na mādṛśīṃ rākṣasadharṣayitvā pītāmṛtasyāpi tavāsti mokṣaḥ", "category": "Epic, Ramayana", "book": "Ramayana", "position": "Kanda 3, Sarga 046, Verse 023"}
{"quote": "sītāyā vacanaṃ śrutvā daśagrīvaḥ pratāpavān haste hastaṃ samāhatya cakāra sumahad vapuḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 001"}
{"quote": "sa maithilīṃ punar vākyaṃ babhāṣe ca tato bhṛśam nonmattayā śrutau manye mama vīryaparākramau", "category": "Epic, Ramayana", "book": "Ramayana", "position": "Kanda 3, Sarga 047, Verse 002"}
{"quote": "udvaheyaṃ bhujābhyāṃ tu medinīm ambare sthitaḥ āpibeyaṃ samudraṃ ca mṛtyuṃ hanyāṃ raṇe sthitaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 003"}
{"quote": "arkaṃ rundhyāṃ śarais tīkṣṇair vibhindyāṃ hi mahītalam kāmarūpiṇam unmatte paśya māṃ kāmadaṃ patim", "category": "Epic, Ramayana", "book": "Ramayana", "position": "Kanda 3, Sarga 047, Verse 004"}
{"quote": "evam uktavatas tasya rāvaṇasya śikhiprabhe kruddhasya hariparyante rakte netre babhūvatuḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 005"}
{"quote": "sadyaḥ saumyaṃ parityajya bhikṣurūpaṃ sa rāvaṇaḥ svaṃ rūpaṃ kālarūpābhaṃ bheje vaiśravaṇānujaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 006"}
{"quote": "saṃraktanayanaḥ śrīmāṃs taptakāñcanakuṇḍalaḥ daśāsyaḥ kārmukī bāṇī babhūva kṣaṇadācaraḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 007"}
{"quote": "sa parivrājakacchadma mahākāyo vihāya tat pratipede svakaṃ rūpaṃ rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 008"}
{"quote": "saṃraktanayanaḥ krodhāj jīmūtanicayaprabhaḥ raktāmbaradharas tasthau strīratnaṃ prekṣya maithilīm", "category": "Epic, Ramayana", "book": "Ramayana", "position": "Kanda 3, Sarga 047, Verse 009"}
{"quote": "sa tām asitakeśāntāṃ bhāskarasya prabhām iva vasanābharaṇopetāṃ maithilīṃ rāvaṇo 'bravīt", "category": "Epic, Ramayana", "book": "Ramayana", "position": "Kanda 3, Sarga 047, Verse 010"}
{"quote": "triṣu lokeṣu vikhyātaṃ yadi bhartāram icchasi mām āśraya varārohe tavāhaṃ sadṛśaḥ patiḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 011"}
{"quote": "māṃ bhajasva cirāya tvam ahaṃ ślāghyas tava priyaḥ naiva cāhaṃ kva cid bhadre kariṣye tava vipriyam tyajyatāṃ mānuṣo bhāvo mayi bhāvaḥ praṇīyatām", "category": "Epic, Ramayana", "book": "Ramayana", "position": "Kanda 3, Sarga 047, Verse 012"}
{"quote": "rājyāc cyutam asiddhārthaṃ rāmaṃ parimitāyuṣam kair guṇair anuraktāsi mūḍhe paṇḍitamānini", "category": "Epic, Ramayana", "book": "Ramayana", "position": "Kanda 3, Sarga 047, Verse 013"}
{"quote": "yaḥ striyā vacanād rājyaṃ vihāya sasuhṛjjanam asmin vyālānucarite vane vasati durmatiḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 014"}
{"quote": "ity uktvā maithilīṃ vākyaṃ priyārhāṃ priyavādinīm jagrāha rāvaṇaḥ sītāṃ budhaḥ khe rohiṇīm iva", "category": "Epic, Ramayana", "book": "Ramayana", "position": "Kanda 3, Sarga 047, Verse 015"}
{"quote": "vāmena sītāṃ padmākṣīṃ mūrdhajeṣu kareṇa saḥ ūrvos tu dakṣiṇenaiva parijagrāha pāṇinā", "category": "Epic, Ramayana", "book": "Ramayana", "position": "Kanda 3, Sarga 047, Verse 016"}
{"quote": "taṃ dṛṣṭvā giriśṛṅgābhaṃ tīkṣṇadaṃṣṭraṃ mahābhujam prādravan mṛtyusaṃkāśaṃ bhayārtā vanadevatāḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 017"}
{"quote": "sa ca māyāmayo divyaḥ kharayuktaḥ kharasvanaḥ pratyadṛśyata hemāṅgo rāvaṇasya mahārathaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 018"}
{"quote": "tatas tāṃ paruṣair vākyair abhitarjya mahāsvanaḥ aṅkenādāya vaidehīṃ ratham āropayat tadā", "category": "Epic, Ramayana", "book": "Ramayana", "position": "Kanda 3, Sarga 047, Verse 019"}
{"quote": "sā gṛhītāticukrośa rāvaṇena yaśasvinī rāmeti sītā duḥkhārtā rāmaṃ dūragataṃ vane", "category": "Epic, Ramayana", "book": "Ramayana", "position": "Kanda 3, Sarga 047, Verse 020"}
{"quote": "tām akāmāṃ sa kāmārtaḥ pannagendravadhūm iva viveṣṭamānām ādāya utpapāthātha rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 021"}
{"quote": "tataḥ sā rākṣasendreṇa hriyamāṇā vihāyasā bhṛśaṃ cukrośa matteva bhrāntacittā yathāturā", "category": "Epic, Ramayana", "book": "Ramayana", "position": "Kanda 3, Sarga 047, Verse 022"}
{"quote": "hā lakṣmaṇa mahābāho gurucittaprasādaka hriyamāṇāṃ na jānīṣe rakṣasā kāmarūpiṇā", "category": "Epic, Ramayana", "book": "Ramayana", "position": "Kanda 3, Sarga 047, Verse 023"}
{"quote": "jīvitaṃ sukham arthāṃś ca dharmahetoḥ parityajan hriyamāṇām adharmeṇa māṃ rāghava na paśyasi", "category": "Epic, Ramayana", "book": "Ramayana", "position": "Kanda 3, Sarga 047, Verse 024"}
{"quote": "nanu nāmāvinītānāṃ vinetāsi paraṃtapa katham evaṃvidhaṃ pāpaṃ na tvaṃ śādhi hi rāvaṇam", "category": "Epic, Ramayana", "book": "Ramayana", "position": "Kanda 3, Sarga 047, Verse 025"}
{"quote": "nanu sadyo 'vinītasya dṛśyate karmaṇaḥ phalam kālo 'py aṅgī bhavaty atra sasyānām iva paktaye", "category": "Epic, Ramayana", "book": "Ramayana", "position": "Kanda 3, Sarga 047, Verse 026"}
{"quote": "sa karma kṛtavān etat kālopahatacetanaḥ jīvitāntakaraṃ ghoraṃ rāmād vyasanam āpnuhi", "category": "Epic, Ramayana", "book": "Ramayana", "position": "Kanda 3, Sarga 047, Verse 027"}
{"quote": "hantedānīṃ sakāmā tu kaikeyī bāndhavaiḥ saha hriyeyaṃ dharmakāmasya dharmapatnī yaśasvinaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 028"}
{"quote": "āmantraye janasthānaṃ karṇikārāṃś ca puṣpitān kṣipraṃ rāmāya śaṃsadhvaṃ sītāṃ harati rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 029"}
{"quote": "mālyavantaṃ śikhariṇaṃ vande prasravaṇaṃ girim kṣipraṃ rāmāya śaṃsadhvaṃ sītāṃ harati rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 030"}
{"quote": "haṃsasārasasaṃghuṣṭāṃ vande godāvarīṃ nadīm kṣipraṃ rāmāya śaṃsadhvaṃ sītāṃ harati rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 031"}
{"quote": "daivatāni ca yānty asmin vane vividhapādape namaskaromy ahaṃ tebhyo bhartuḥ śaṃsata māṃ hṛtām", "category": "Epic, Ramayana", "book": "Ramayana", "position": "Kanda 3, Sarga 047, Verse 032"}
{"quote": "yāni kāni cid apy atra sattvāni nivasanty uta sarvāṇi śaraṇaṃ yāmi mṛgapakṣigaṇān api", "category": "Epic, Ramayana", "book": "Ramayana", "position": "Kanda 3, Sarga 047, Verse 033"}
{"quote": "hriyamāṇāṃ priyāṃ bhartuḥ prāṇebhyo 'pi garīyasīm vivaśāpahṛtā sītā rāvaṇeneti śaṃsata", "category": "Epic, Ramayana", "book": "Ramayana", "position": "Kanda 3, Sarga 047, Verse 034"}
{"quote": "viditvā māṃ mahābāhur amutrāpi mahābalaḥ āneṣyati parākramya vaivasvatahṛtām api", "category": "Epic, Ramayana", "book": "Ramayana", "position": "Kanda 3, Sarga 047, Verse 035"}
{"quote": "rāmāya tu yathātattvaṃ jaṭāyo haraṇaṃ mama lakṣmaṇāya ca tat sarvam ākhyātavyam aśeṣataḥ", "category": "Epic, Ramayana", "book": "Ramayana", "position": "Kanda 3, Sarga 047, Verse 036"}
{"quote": "taṃ śabdam avasuptasya jaṭāyur atha śuśruve niraikṣad rāvaṇaṃ kṣipraṃ vaidehīṃ ca dadarśa saḥ", "category": "Epic, Ramayana", "book": "Ramayana", "position": "Kanda 3, Sarga 048, Verse 001"}
{"quote": "tataḥ parvatakūṭābhas tīkṣṇatuṇḍaḥ khagottamaḥ vanaspatigataḥ śrīmān vyājahāra śubhāṃ giram", "category": "Epic, Ramayana", "book": "Ramayana", "position": "Kanda 3, Sarga 048, Verse 002"}
{"quote": "daśagrīvasthito dharme purāṇe satyasaṃśrayaḥ jaṭāyur nāma nāmnāhaṃ gṛdhrarājo mahābalaḥ", "category": "Epic, Ramayana", "book": "Ramayana", "position": "Kanda 3, Sarga 048, Verse 003"}
{"quote": "rājā sarvasya lokasya mahendravaruṇopamaḥ lokānāṃ ca hite yukto rāmo daśarathātmajaḥ", "category": "Epic, Ramayana", "book": "Ramayana", "position": "Kanda 3, Sarga 048, Verse 004"}
{"quote": "tasyaiṣā lokanāthasya dharmapatnī yaśasvinī sītā nāma varārohā yāṃ tvaṃ hartum ihecchasi", "category": "Epic, Ramayana", "book": "Ramayana", "position": "Kanda 3, Sarga 048, Verse 005"}
{"quote": "kathaṃ rājā sthito dharme paradārān parāmṛśet rakṣaṇīyā viśeṣeṇa rājadārā mahābalaḥ nivartaya matiṃ nīcāṃ paradārābhimarśanam", "category": "Epic, Ramayana", "book": "Ramayana", "position": "Kanda 3, Sarga 048, Verse 006"}
{"quote": "na tat samācared dhīro yat paro 'sya vigarhayet yathātmanas tathānyeṣāṃ dārā rakṣyā vimarśanāt", "category": "Epic, Ramayana", "book": "Ramayana", "position": "Kanda 3, Sarga 048, Verse 007"}
{"quote": "arthaṃ vā yadi vā kāmaṃ śiṣṭāḥ śāstreṣv anāgatam vyavasyanty anu rājānaṃ dharmaṃ paurastyanandana", "category": "Epic, Ramayana", "book": "Ramayana", "position": "Kanda 3, Sarga 048, Verse 008"}
{"quote": "rājā dharmaś ca kāmaś ca dravyāṇāṃ cottamo nidhiḥ dharmaḥ śubhaṃ vā pāpaṃ vā rājamūlaṃ pravartate", "category": "Epic, Ramayana", "book": "Ramayana", "position": "Kanda 3, Sarga 048, Verse 009"}
{"quote": "pāpasvabhāvaś capalaḥ kathaṃ tvaṃ rakṣasāṃ vara aiśvaryam abhisaṃprāpto vimānam iva duṣkṛtī", "category": "Epic, Ramayana", "book": "Ramayana", "position": "Kanda 3, Sarga 048, Verse 010"}
{"quote": "kāmasvabhāvo yo yasya na sa śakyaḥ pramārjitum na hi duṣṭātmanām ārya mā vasaty ālaye ciram", "category": "Epic, Ramayana", "book": "Ramayana", "position": "Kanda 3, Sarga 048, Verse 011"}
{"quote": "viṣaye vā pure vā te yadā rāmo mahābalaḥ nāparādhyati dharmātmā kathaṃ tasyāparādhyasi", "category": "Epic, Ramayana", "book": "Ramayana", "position": "Kanda 3, Sarga 048, Verse 012"}
{"quote": "yadi śūrpaṇakhāhetor janasthānagataḥ kharaḥ ativṛtto hataḥ pūrvaṃ rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 3, Sarga 048, Verse 013"}
{"quote": "atra brūhi yathāsatyaṃ ko rāmasya vyatikramaḥ yasya tvaṃ lokanāthasya hṛtvā bhāryāṃ gamiṣyasi", "category": "Epic, Ramayana", "book": "Ramayana", "position": "Kanda 3, Sarga 048, Verse 014"}
{"quote": "kṣipraṃ visṛja vaidehīṃ mā tvā ghoreṇa cakṣuṣā dahed dahana bhūtena vṛtram indrāśanir yathā", "category": "Epic, Ramayana", "book": "Ramayana", "position": "Kanda 3, Sarga 048, Verse 015"}
{"quote": "sarpam āśīviṣaṃ baddhvā vastrānte nāvabudhyase grīvāyāṃ pratimuktaṃ ca kālapāśaṃ na paśyasi", "category": "Epic, Ramayana", "book": "Ramayana", "position": "Kanda 3, Sarga 048, Verse 016"}
{"quote": "sa bhāraḥ saumya bhartavyo yo naraṃ nāvasādayet tad annam upabhoktavyaṃ jīryate yad anāmayam", "category": "Epic, Ramayana", "book": "Ramayana", "position": "Kanda 3, Sarga 048, Verse 017"}
{"quote": "yat kṛtvā na bhaved dharmo na kīrtir na yaśo bhuvi śarīrasya bhavet khedaḥ kas tat karma samācaret", "category": "Epic, Ramayana", "book": "Ramayana", "position": "Kanda 3, Sarga 048, Verse 018"}
{"quote": "ṣaṣṭivarṣasahasrāṇi mama jātasya rāvaṇa pitṛpaitāmahaṃ rājyaṃ yathāvad anutiṣṭhataḥ", "category": "Epic, Ramayana", "book": "Ramayana", "position": "Kanda 3, Sarga 048, Verse 019"}
{"quote": "vṛddho 'haṃ tvaṃ yuvā dhanvī sarathaḥ kavacī śarī tathāpy ādāya vaidehīṃ kuśalī na gamiṣyasi", "category": "Epic, Ramayana", "book": "Ramayana", "position": "Kanda 3, Sarga 048, Verse 020"}
{"quote": "na śaktas tvaṃ balād dhartuṃ vaidehīṃ mama paśyataḥ hetubhir nyāyasaṃyuktair dhruvāṃ vedaśrutīm iva", "category": "Epic, Ramayana", "book": "Ramayana", "position": "Kanda 3, Sarga 048, Verse 021"}
{"quote": "yudhyasva yadi śūro 'si muhūrtaṃ tiṣṭha rāvaṇa śayiṣyase hato bhūmau yathāpūrvaṃ kharas tathā", "category": "Epic, Ramayana", "book": "Ramayana", "position": "Kanda 3, Sarga 048, Verse 022"}
{"quote": "asakṛt saṃyuge yena nihatā daityadānavāḥ nacirāc cīravāsās tvāṃ rāmo yudhi vadhiṣyati", "category": "Epic, Ramayana", "book": "Ramayana", "position": "Kanda 3, Sarga 048, Verse 023"}
{"quote": "kiṃ nu śakyaṃ mayā kartuṃ gatau dūraṃ nṛpātmajau kṣipraṃ tvaṃ naśyase nīca tayor bhīto na saṃśayaḥ", "category": "Epic, Ramayana", "book": "Ramayana", "position": "Kanda 3, Sarga 048, Verse 024"}
{"quote": "na hi me jīvamānasya nayiṣyasi śubhām imām sītāṃ kamalapatrākṣīṃ rāmasya mahaṣīṃ priyām", "category": "Epic, Ramayana", "book": "Ramayana", "position": "Kanda 3, Sarga 048, Verse 025"}
{"quote": "avaśyaṃ tu mayā kāryaṃ priyaṃ tasya mahātmanaḥ jīvitenāpi rāmasya tathā daśarathasya ca", "category": "Epic, Ramayana", "book": "Ramayana", "position": "Kanda 3, Sarga 048, Verse 026"}
{"quote": "tiṣṭha tiṣṭha daśagrīva muhūrtaṃ paśya rāvaṇa yuddhātithyaṃ pradāsyāmi yathāprāṇaṃ niśācara vṛntād iva phalaṃ tvāṃ tu pātayeyaṃ rathottamāt", "category": "Epic, Ramayana", "book": "Ramayana", "position": "Kanda 3, Sarga 048, Verse 027"}
{"quote": "ity uktasya yathānyāyaṃ rāvaṇasya jaṭāyuṣā kruddhasyāgninibhāḥ sarvā rejur viṃśatidṛṣṭayaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 001"}
{"quote": "saṃraktanayanaḥ kopāt taptakāñcanakuṇḍalaḥ rākṣasendro 'bhidudrāva patagendram amarṣaṇaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 002"}
{"quote": "sa saṃprahāras tumulas tayos tasmin mahāvane babhūva vātoddhatayor meghayor gagane yathā", "category": "Epic, Ramayana", "book": "Ramayana", "position": "Kanda 3, Sarga 049, Verse 003"}
{"quote": "tad babhūvādbhutaṃ yuddhaṃ gṛdhrarākṣasayos tadā sapakṣayor mālyavator mahāparvatayor iva", "category": "Epic, Ramayana", "book": "Ramayana", "position": "Kanda 3, Sarga 049, Verse 004"}
{"quote": "tato nālīkanārācais tīkṣṇāgraiś ca vikarṇibhiḥ abhyavarṣan mahāghorair gṛdhrarājaṃ mahābalaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 005"}
{"quote": "sa tāni śarajālāni gṛdhraḥ patraratheśvaraḥ jaṭāyuḥ pratijagrāha rāvaṇāstrāṇi saṃyuge", "category": "Epic, Ramayana", "book": "Ramayana", "position": "Kanda 3, Sarga 049, Verse 006"}
{"quote": "tasya tīkṣṇanakhābhyāṃ tu caraṇābhyāṃ mahābalaḥ cakāra bahudhā gātre vraṇān patagasattamaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 007"}
{"quote": "atha krodhād daśagrīvo jagrāha daśamārgaṇān mṛtyudaṇḍanibhān ghorāñ śatrumardanakāṅkṣayā", "category": "Epic, Ramayana", "book": "Ramayana", "position": "Kanda 3, Sarga 049, Verse 008"}
{"quote": "sa tair bāṇair mahāvīryaḥ pūrṇamuktair ajihmagaiḥ bibheda niśitais tīkṣṇair gṛdhraṃ ghoraiḥ śilīmukhaiḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 009"}
{"quote": "sa rākṣasarathe paśyañ jānakīṃ bāṣpalocanām acintayitvā bāṇāṃs tān rākṣasaṃ samabhidravat", "category": "Epic, Ramayana", "book": "Ramayana", "position": "Kanda 3, Sarga 049, Verse 010"}
{"quote": "tato 'sya saśaraṃ cāpaṃ muktāmaṇivibhūṣitam caraṇābhyāṃ mahātejā babhañja patageśvaraḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 011"}
{"quote": "tac cāgnisadṛśaṃ dīptaṃ rāvaṇasya śarāvaram pakṣābhyāṃ ca mahātejā vyadhunot patageśvaraḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 012"}
{"quote": "kāñcanoraśchadān divyān piśācavadanān kharān tāṃś cāsya javasaṃpannāñ jaghāna samare balī", "category": "Epic, Ramayana", "book": "Ramayana", "position": "Kanda 3, Sarga 049, Verse 013"}
{"quote": "varaṃ triveṇusaṃpannaṃ kāmagaṃ pāvakārciṣam maṇihemavicitrāṅgaṃ babhañja ca mahāratham pūrṇacandrapratīkāśaṃ chatraṃ ca vyajanaiḥ saha", "category": "Epic, Ramayana", "book": "Ramayana", "position": "Kanda 3, Sarga 049, Verse 014"}
{"quote": "sa bhagnadhanvā viratho hatāśvo hatasārathiḥ aṅkenādāya vaidehīṃ papāta bhuvi rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 015"}
{"quote": "dṛṣṭvā nipatitaṃ bhūmau rāvaṇaṃ bhagnavāhanam sādhu sādhv iti bhūtāni gṛdhrarājam apūjayan", "category": "Epic, Ramayana", "book": "Ramayana", "position": "Kanda 3, Sarga 049, Verse 016"}
{"quote": "pariśrāntaṃ tu taṃ dṛṣṭvā jarayā pakṣiyūthapam utpapāta punar hṛṣṭo maithilīṃ gṛhya rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 017"}
{"quote": "taṃ prahṛṣṭaṃ nidhāyāṅke gacchantaṃ janakātmajām gṛdhrarājaḥ samutpatya jaṭāyur idam abravīt", "category": "Epic, Ramayana", "book": "Ramayana", "position": "Kanda 3, Sarga 049, Verse 018"}
{"quote": "vajrasaṃsparśabāṇasya bhāryāṃ rāmasya rāvaṇa alpabuddhe harasy enāṃ vadhāya khalu rakṣasām", "category": "Epic, Ramayana", "book": "Ramayana", "position": "Kanda 3, Sarga 049, Verse 019"}
{"quote": "samitrabandhuḥ sāmātyaḥ sabalaḥ saparicchadaḥ viṣapānaṃ pibasy etat pipāsita ivodakam", "category": "Epic, Ramayana", "book": "Ramayana", "position": "Kanda 3, Sarga 049, Verse 020"}
{"quote": "anubandham ajānantaḥ karmaṇām avicakṣaṇāḥ śīghram eva vinaśyanti yathā tvaṃ vinaśiṣyasi", "category": "Epic, Ramayana", "book": "Ramayana", "position": "Kanda 3, Sarga 049, Verse 021"}
{"quote": "baddhas tvaṃ kālapāśena kva gatas tasya mokṣyase vadhāya baḍiśaṃ gṛhya sāmiṣaṃ jalajo yathā", "category": "Epic, Ramayana", "book": "Ramayana", "position": "Kanda 3, Sarga 049, Verse 022"}
{"quote": "na hi jātu durādharṣau kākutsthau tava rāvaṇa dharṣaṇaṃ cāśramasyāsya kṣamiṣyete tu rāghavau", "category": "Epic, Ramayana", "book": "Ramayana", "position": "Kanda 3, Sarga 049, Verse 023"}
{"quote": "yathā tvayā kṛtaṃ karma bhīruṇā lokagarhitam taskarācarito mārgo naiṣa vīraniṣevitaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 024"}
{"quote": "yudhyasva yadi śūro 'si muhūrtaṃ tiṣṭha rāvaṇa śayiṣyase hato bhūmau yathā bhrātā kharas tathā", "category": "Epic, Ramayana", "book": "Ramayana", "position": "Kanda 3, Sarga 049, Verse 025"}
{"quote": "paretakāle puruṣo yat karma pratipadyate vināśāyātmano 'dharmyaṃ pratipanno 'si karma tat", "category": "Epic, Ramayana", "book": "Ramayana", "position": "Kanda 3, Sarga 049, Verse 026"}
{"quote": "pāpānubandho vai yasya karmaṇaḥ ko nu tat pumān kurvīta lokādhipatiḥ svayambhūr bhagavān api", "category": "Epic, Ramayana", "book": "Ramayana", "position": "Kanda 3, Sarga 049, Verse 027"}
{"quote": "evam uktvā śubhaṃ vākyaṃ jaṭāyus tasya rakṣasaḥ nipapāta bhṛśaṃ pṛṣṭhe daśagrīvasya vīryavān", "category": "Epic, Ramayana", "book": "Ramayana", "position": "Kanda 3, Sarga 049, Verse 028"}
{"quote": "taṃ gṛhītvā nakhais tīkṣṇair virarāda samantataḥ adhirūḍho gajārohi yathā syād duṣṭavāraṇam", "category": "Epic, Ramayana", "book": "Ramayana", "position": "Kanda 3, Sarga 049, Verse 029"}
{"quote": "virarāda nakhair asya tuṇḍaṃ pṛṣṭhe samarpayan keśāṃś cotpāṭayām āsa nakhapakṣamukhāyudhaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 030"}
{"quote": "sa tathā gṛdhrarājena kliśyamāno muhur muhuḥ amarṣasphuritauṣṭhaḥ san prākampata sa rākṣasaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 031"}
{"quote": "saṃpariṣvajya vaidehīṃ vāmenāṅkena rāvaṇaḥ talenābhijaghānārto jaṭāyuṃ krodhamūrchitaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 032"}
{"quote": "jaṭāyus tam atikramya tuṇḍenāsya kharādhipaḥ vāmabāhūn daśa tadā vyapāharad ariṃdamaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 033"}
{"quote": "tataḥ kruddho daśakrīvaḥ sītām utsṛjya vīryavān muṣṭibhyāṃ caraṇābhyāṃ ca gṛdhrarājam apothayat", "category": "Epic, Ramayana", "book": "Ramayana", "position": "Kanda 3, Sarga 049, Verse 034"}
{"quote": "tato muhūrtaṃ saṃgrāmo babhūvātulavīryayoḥ rākṣasānāṃ ca mukhyasya pakṣiṇāṃ pravarasya ca", "category": "Epic, Ramayana", "book": "Ramayana", "position": "Kanda 3, Sarga 049, Verse 035"}
{"quote": "tasya vyāyacchamānasya rāmasyārthe 'tha rāvaṇaḥ pakṣau pādau ca pārśvau ca khaḍgam uddhṛtya so 'cchinat", "category": "Epic, Ramayana", "book": "Ramayana", "position": "Kanda 3, Sarga 049, Verse 036"}
{"quote": "sa chinnapakṣaḥ sahasā rakṣasā raudrakarmaṇā nipapāta hato gṛdhro dharaṇyām alpajīvitaḥ", "category": "Epic, Ramayana", "book": "Ramayana", "position": "Kanda 3, Sarga 049, Verse 037"}
{"quote": "taṃ dṛṣṭvā patitaṃ bhūmau kṣatajārdraṃ jaṭāyuṣam abhyadhāvata vaidehī svabandhum iva duḥkhitā", "category": "Epic, Ramayana", "book": "Ramayana", "position": "Kanda 3, Sarga 049, Verse 038"}
{"quote": "taṃ nīlajīmūtanikāśakalpaṃ supāṇḍuroraskam udāravīryam dadarśa laṅkādhipatiḥ pṛthivyāṃ jaṭāyuṣaṃ śāntam ivāgnidāvam", "category": "Epic, Ramayana", "book": "Ramayana", "position": "Kanda 3, Sarga 049, Verse 039"}
{"quote": "tatas tu taṃ patrarathaṃ mahītale nipātitaṃ rāvaṇavegamarditam punaḥ pariṣvajya śaśiprabhānanā ruroda sītā janakātmajā tadā", "category": "Epic, Ramayana", "book": "Ramayana", "position": "Kanda 3, Sarga 049, Verse 040"}
{"quote": "tam alpajīvitaṃ bhūmau sphurantaṃ rākṣasādhipaḥ dadarśa gṛdhraṃ patitaṃ samīpe rāghavāśramāt", "category": "Epic, Ramayana", "book": "Ramayana", "position": "Kanda 3, Sarga 050, Verse 001"}
{"quote": "sā tu tārādhipamukhī rāvaṇena samīkṣya tam gṛdhrarājaṃ vinihataṃ vilalāpa suduḥkhitā", "category": "Epic, Ramayana", "book": "Ramayana", "position": "Kanda 3, Sarga 050, Verse 002"}
{"quote": "nimittaṃ lakṣaṇajñānaṃ śakunisvaradarśanam avaśyaṃ sukhaduḥkheṣu narāṇāṃ pratidṛśyate", "category": "Epic, Ramayana", "book": "Ramayana", "position": "Kanda 3, Sarga 050, Verse 003"}
{"quote": "na nūnaṃ rāma jānāsi mahad vyasanam ātmajaḥ dhāvanti nūnaṃ kākutstha madarthaṃ mṛgapakṣiṇaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 004"}
{"quote": "trāhi mām adya kākutstha lakṣmaṇeti varāṅganā susaṃtrastā samākrandac chṛṇvatāṃ tu yathāntike", "category": "Epic, Ramayana", "book": "Ramayana", "position": "Kanda 3, Sarga 050, Verse 005"}
{"quote": "tāṃ kliṣṭamālyābharaṇāṃ vilapantīm anāthavat abhyadhāvata vaidehīṃ rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 006"}
{"quote": "tāṃ latām iva veṣṭantīm āliṅgantīṃ mahādrumān muñca muñceti bahuśaḥ pravadan rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 007"}
{"quote": "krośantīṃ rāma rāmeti rāmeṇa rahitāṃ vane jīvitāntāya keśeṣu jagrāhāntakasaṃnibhaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 008"}
{"quote": "pradharṣitāyāṃ vaidehyāṃ babhūva sacarācaram jagat sarvam amaryādaṃ tamasāndhena saṃvṛtam", "category": "Epic, Ramayana", "book": "Ramayana", "position": "Kanda 3, Sarga 050, Verse 009"}
{"quote": "dṛṣṭvā sītāṃ parāmṛṣṭāṃ dīnāṃ divyena cakṣuṣā kṛtaṃ kāryam iti śrīmān vyājahāra pitāmahaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 010"}
{"quote": "prahṛṣṭā vyathitāś cāsan sarve te paramarṣayaḥ dṛṣṭvā sītāṃ parāmṛṣṭāṃ daṇḍakāraṇyavāsinaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 011"}
{"quote": "sa tu tāṃ rāma rāmeti rudantīṃ lakṣmaṇeti ca jagāmākāśam ādāya rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 012"}
{"quote": "taptābharaṇasarvāṅgī pītakauśeyavāsanī rarāja rājaputrī tu vidyut saudāmanī yathā", "category": "Epic, Ramayana", "book": "Ramayana", "position": "Kanda 3, Sarga 050, Verse 013"}
{"quote": "uddhūtena ca vastreṇa tasyāḥ pītena rāvaṇaḥ adhikaṃ paribabhrāja girir dīpa ivāgninā", "category": "Epic, Ramayana", "book": "Ramayana", "position": "Kanda 3, Sarga 050, Verse 014"}
{"quote": "tasyāḥ paramakalyāṇyās tāmrāṇi surabhīṇi ca padmapatrāṇi vaidehyā abhyakīryanta rāvaṇam", "category": "Epic, Ramayana", "book": "Ramayana", "position": "Kanda 3, Sarga 050, Verse 015"}
{"quote": "tasyāḥ kauśeyam uddhūtam ākāśe kanakaprabham babhau cādityarāgeṇa tāmram abhram ivātape", "category": "Epic, Ramayana", "book": "Ramayana", "position": "Kanda 3, Sarga 050, Verse 016"}
{"quote": "tasyās tad vimalaṃ vaktram ākāśe rāvaṇāṅkagam na rarāja vinā rāmaṃ vinālam iva paṅkajam", "category": "Epic, Ramayana", "book": "Ramayana", "position": "Kanda 3, Sarga 050, Verse 017"}
{"quote": "babhūva jaladaṃ nīlaṃ bhittvā candra ivoditaḥ sulalāṭaṃ sukeśāntaṃ padmagarbhābham avraṇam śuklaiḥ suvimalair dantaiḥ prabhāvadbhir alaṃkṛtam", "category": "Epic, Ramayana", "book": "Ramayana", "position": "Kanda 3, Sarga 050, Verse 018"}
{"quote": "ruditaṃ vyapamṛṣṭāstraṃ candravat priyadarśanam sunāsaṃ cārutāmrauṣṭham ākāṣe hāṭakaprabham", "category": "Epic, Ramayana", "book": "Ramayana", "position": "Kanda 3, Sarga 050, Verse 019"}
{"quote": "rākṣasendrasamādhūtaṃ tasyās tad vacanaṃ śubham śuśubhe na vinā rāmaṃ divā candra ivoditaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 020"}
{"quote": "sā hemavarṇā nīlāṅgaṃ maithilī rākṣasādhipam śuśubhe kāñcanī kāñcī nīlaṃ maṇim ivāśritā", "category": "Epic, Ramayana", "book": "Ramayana", "position": "Kanda 3, Sarga 050, Verse 021"}
{"quote": "sā padmagaurī hemābhā rāvaṇaṃ janakātmajā vidyudghanam ivāviśya śuśubhe taptabhūṣaṇā", "category": "Epic, Ramayana", "book": "Ramayana", "position": "Kanda 3, Sarga 050, Verse 022"}
{"quote": "tasyā bhūṣaṇaghoṣeṇa vaidehyā rākṣasādhipaḥ babhūva vimalo nīlaḥ saghoṣa iva toyadaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 023"}
{"quote": "uttamāṅgacyutā tasyāḥ puṣpavṛṣṭiḥ samantataḥ sītāyā hriyamāṇāyāḥ papāta dharaṇītale", "category": "Epic, Ramayana", "book": "Ramayana", "position": "Kanda 3, Sarga 050, Verse 024"}
{"quote": "sā tu rāvaṇavegena puṣpavṛṣṭiḥ samantataḥ samādhūtā daśagrīvaṃ punar evābhyavartata", "category": "Epic, Ramayana", "book": "Ramayana", "position": "Kanda 3, Sarga 050, Verse 025"}
{"quote": "abhyavartata puṣpāṇāṃ dhārā vaiśravaṇānujam nakṣatramālāvimalā meruṃ nagam ivottamam", "category": "Epic, Ramayana", "book": "Ramayana", "position": "Kanda 3, Sarga 050, Verse 026"}
{"quote": "caraṇān nūpuraṃ bhraṣṭaṃ vaidehyā ratnabhūṣitam vidyunmaṇḍalasaṃkāśaṃ papāta madhurasvanam", "category": "Epic, Ramayana", "book": "Ramayana", "position": "Kanda 3, Sarga 050, Verse 027"}
{"quote": "tarupravālaraktā sā nīlāṅgaṃ rākṣaseśvaram prāśobhayata vaidehī gajaṃ kaṣyeva kāñcanī", "category": "Epic, Ramayana", "book": "Ramayana", "position": "Kanda 3, Sarga 050, Verse 028"}
{"quote": "tāṃ maholkām ivākāśe dīpyamānāṃ svatejasā jahārākāśam āviśya sītāṃ vaiśravaṇānujaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 029"}
{"quote": "tasyās tāny agnivarṇāni bhūṣaṇāni mahītale saghoṣāṇy avakīryanta kṣīṇās tārā ivāmbarāt", "category": "Epic, Ramayana", "book": "Ramayana", "position": "Kanda 3, Sarga 050, Verse 030"}
{"quote": "tasyāḥ stanāntarād bhraṣṭo hāras tārādhipadyutiḥ vaidehyā nipatan bhāti gaṅgeva gaganāc cyutā", "category": "Epic, Ramayana", "book": "Ramayana", "position": "Kanda 3, Sarga 050, Verse 031"}
{"quote": "utpāta vātābhihatā nānādvija gaṇāyutāḥ mā bhair iti vidhūtāgrā vyājahrur iva pādapāḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 032"}
{"quote": "nalinyo dhvastakamalās trastamīnajale carāḥ sakhīm iva gatotsāhāṃ śocantīva sma maithilīm", "category": "Epic, Ramayana", "book": "Ramayana", "position": "Kanda 3, Sarga 050, Verse 033"}
{"quote": "samantād abhisaṃpatya siṃhavyāghramṛgadvijāḥ anvadhāvaṃs tadā roṣāt sītācchāyānugāminaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 034"}
{"quote": "jalaprapātāsramukhāḥ śṛṅgair ucchritabāhavaḥ sītāyāṃ hriyamāṇāyāṃ vikrośantīva parvatāḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 035"}
{"quote": "hriyamāṇāṃ tu vaidehīṃ dṛṣṭvā dīno divākaraḥ pravidhvastaprabhaḥ śrīmān āsīt pāṇḍuramaṇḍalaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 036"}
{"quote": "nāsti dharmaḥ kutaḥ satyaṃ nārjavaṃ nānṛśaṃsatā yatra rāmasya vaidehīṃ bhāryāṃ harati rāvaṇaḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 037"}
{"quote": "iti sarvāṇi bhūtāni gaṇaśaḥ paryadevayan vitrastakā dīnamukhā rurudur mṛgapotakāḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 038"}
{"quote": "udvīkṣyodvīkṣya nayanair āsrapātāvilekṣaṇāḥ supravepitagātrāś ca babhūvur vanadevatāḥ", "category": "Epic, Ramayana", "book": "Ramayana", "position": "Kanda 3, Sarga 050, Verse 039"}
{"quote": "vikrośantīṃ dṛḍhaṃ sītāṃ dṛṣṭvā duḥkhaṃ tathā gatām tāṃ tu lakṣmaṇa rāmeti krośantīṃ madhurasvarām", "category": "Epic, Ramayana", "book": "Ramayana", "position": "Kanda 3, Sarga 050, Verse 040"}
{"quote": "avekṣamāṇāṃ bahuṣo vaidehīṃ dharaṇītalam sa tām ākulakeśāntāṃ vipramṛṣṭaviśeṣakām jahārātmavināśāya daśagrīvo manasvinām", "category": "Epic, Ramayana", "book": "Ramayana", "position": "Kanda 3, Sarga 050, Verse 041"}
{"quote": "tatas tu sā cārudatī śucismitā vinākṛtā bandhujanena maithilī apaśyatī rāghavalakṣmaṇāv ubhau vivarṇavaktrā bhayabhārapīḍitā", "category": "Epic, Ramayana", "book": "Ramayana", "position": "Kanda 3, Sarga 050, Verse 042"}
{"quote": "kham utpatantaṃ taṃ dṛṣṭvā maithilī janakātmajā duḥkhitā paramodvignā bhaye mahati vartinī", "category": "Epic, Ramayana", "book": "Ramayana", "position": "Kanda 3, Sarga 051, Verse 001"}
{"quote": "roṣarodanatāmrākṣī bhīmākṣaṃ rākṣasādhipam rudatī karuṇaṃ sītā hriyamāṇedam abravīt", "category": "Epic, Ramayana", "book": "Ramayana", "position": "Kanda 3, Sarga 051, Verse 002"}
{"quote": "na vyapatrapase nīca karmaṇānena rāvaṇa jñātvā virahitāṃ yo māṃ corayitvā palāyase", "category": "Epic, Ramayana", "book": "Ramayana", "position": "Kanda 3, Sarga 051, Verse 003"}
{"quote": "tvayaiva nūnaṃ duṣṭātman bhīruṇā hartum icchatā mamāpavāhito bhartā mṛgarūpeṇa māyayā yo hi mām udyatas trātuṃ so 'py ayaṃ vinipātitaḥ", "category": "Epic, Ramayana", "book": "Ramayana", "position": "Kanda 3, Sarga 051, Verse 004"}
{"quote": "paramaṃ khalu te vīryaṃ dṛśyate rākṣasādhama viśrāvya nāmadheyaṃ hi yuddhe nāsti jitā tvayā", "category": "Epic, Ramayana", "book": "Ramayana", "position": "Kanda 3, Sarga 051, Verse 005"}
{"quote": "īdṛśaṃ garhitaṃ karma kathaṃ kṛtvā na lajjase striyāś ca haraṇaṃ nīca rahite ca parasya ca", "category": "Epic, Ramayana", "book": "Ramayana", "position": "Kanda 3, Sarga 051, Verse 006"}
{"quote": "kathayiṣyanti lokeṣu puruṣāḥ karma kutsitam sunṛśaṃsam adharmiṣṭhaṃ tava śauṇḍīryamāninaḥ", "category": "Epic, Ramayana", "book": "Ramayana", "position": "Kanda 3, Sarga 051, Verse 007"}
{"quote": "dhik te śauryaṃ ca sattvaṃ ca yat tvayā kathitaṃ tadā kulākrośakaraṃ loke dhik te cāritram īdṛśam", "category": "Epic, Ramayana", "book": "Ramayana", "position": "Kanda 3, Sarga 051, Verse 008"}
{"quote": "kiṃ śakyaṃ kartum evaṃ hi yaj javenaiva dhāvasi muhūrtam api tiṣṭhasva na jīvan pratiyāsyasi", "category": "Epic, Ramayana", "book": "Ramayana", "position": "Kanda 3, Sarga 051, Verse 009"}
{"quote": "na hi cakṣuḥpathaṃ prāpya tayoḥ pārthivaputrayoḥ sasainyo 'pi samartaḥs tvaṃ muhūrtam api jīvitum", "category": "Epic, Ramayana", "book": "Ramayana", "position": "Kanda 3, Sarga 051, Verse 010"}
{"quote": "na tvaṃ tayoḥ śarasparśaṃ soḍhuṃ śaktaḥ kathaṃ cana vane prajvalitasyeva sparśam agner vihaṃgamaḥ", "category": "Epic, Ramayana", "book": "Ramayana", "position": "Kanda 3, Sarga 051, Verse 011"}
{"quote": "sādhu kṛtvātmanaḥ pathyaṃ sādhu māṃ muñca rāvaṇa matpradharṣaṇaruṣṭo hi bhrātrā saha patir mama vidhāsyati vināśāya tvaṃ māṃ yadi na muñcasi", "category": "Epic, Ramayana", "book": "Ramayana", "position": "Kanda 3, Sarga 051, Verse 012"}
{"quote": "yena tvaṃ vyavasāyena balān māṃ hartum icchasi vyavasāyaḥ sa te nīca bhaviṣyati nirarthakaḥ", "category": "Epic, Ramayana", "book": "Ramayana", "position": "Kanda 3, Sarga 051, Verse 013"}
{"quote": "na hy ahaṃ tam apaśyantī bhartāraṃ vibudhopamam utsahe śatruvaśagā prāṇān dhārayituṃ ciram", "category": "Epic, Ramayana", "book": "Ramayana", "position": "Kanda 3, Sarga 051, Verse 014"}
{"quote": "na nūnaṃ cātmanaḥ śreyaḥ pathyaṃ vā samavekṣase mṛtyukāle yathā martyo viparītāni sevate", "category": "Epic, Ramayana", "book": "Ramayana", "position": "Kanda 3, Sarga 051, Verse 015"}
{"quote": "mumūrṣūṇāṃ hi sarveṣāṃ yat pathyaṃ tan na rocate paśyāmīva hi kaṇṭhe tvāṃ kālapāśāvapāśitam", "category": "Epic, Ramayana", "book": "Ramayana", "position": "Kanda 3, Sarga 051, Verse 016"}
{"quote": "yathā cāsmin bhayasthāne na bibheṣe daśānana vyaktaṃ hiraṇmayān hi tvaṃ saṃpaśyasi mahīruhān", "category": "Epic, Ramayana", "book": "Ramayana", "position": "Kanda 3, Sarga 051, Verse 017"}
{"quote": "nadīṃ vairataṇīṃ ghorāṃ rudhiraughanivāhinīm khaḍgapatravanaṃ caiva bhīmaṃ paśyasi rāvaṇa", "category": "Epic, Ramayana", "book": "Ramayana", "position": "Kanda 3, Sarga 051, Verse 018"}
{"quote": "taptakāñcanapuṣpāṃ ca vaidūryapravaracchadām drakṣyase śālmalīṃ tīkṣṇām āyasaiḥ kaṇṭakaiś citām", "category": "Epic, Ramayana", "book": "Ramayana", "position": "Kanda 3, Sarga 051, Verse 019"}
{"quote": "na hi tvam īdṛśaṃ kṛtvā tasyālīkaṃ mahātmanaḥ dhārituṃ śakṣyasi ciraṃ viṣaṃ pītveva nirghṛṇaḥ", "category": "Epic, Ramayana", "book": "Ramayana", "position": "Kanda 3, Sarga 051, Verse 020"}
{"quote": "baddhas tvaṃ kālapāśena durnivāreṇa rāvaṇa kva gato lapsyase śarma bhartur mama mahātmanaḥ", "category": "Epic, Ramayana", "book": "Ramayana", "position": "Kanda 3, Sarga 051, Verse 021"}
{"quote": "nimeṣāntaramātreṇa vinā bhrātaram āhave rākṣasā nihatā yena sahasrāṇi caturdaśa", "category": "Epic, Ramayana", "book": "Ramayana", "position": "Kanda 3, Sarga 051, Verse 022"}
{"quote": "sa kathaṃ rāghavo vīraḥ sarvāstrakuśalo balī na tvāṃ hanyāc charais tīkṣṇair iṣṭabhāryāpahāriṇam", "category": "Epic, Ramayana", "book": "Ramayana", "position": "Kanda 3, Sarga 051, Verse 023"}
{"quote": "etac cānyac ca paruṣaṃ vaidehī rāvaṇāṅkagā bhayaśokasamāviṣṭā karuṇaṃ vilalāpa ha", "category": "Epic, Ramayana", "book": "Ramayana", "position": "Kanda 3, Sarga 051, Verse 024"}
{"quote": "tathā bhṛśārtāṃ bahu caiva bhāṣiṇīṃ vilalāpa pūrvaṃ karuṇaṃ ca bhāminīm jahāra pāpas taruṇīṃ viveṣṭatīṃ nṛpātmajām āgatagātravepathum", "category": "Epic, Ramayana", "book": "Ramayana", "position": "Kanda 3, Sarga 051, Verse 025"}
{"quote": "hriyamāṇā tu vaidehī kaṃ cin nātham apaśyatī dadarśa giriśṛṅgasthān pañcavānarapuṃgavān", "category": "Epic, Ramayana", "book": "Ramayana", "position": "Kanda 3, Sarga 052, Verse 001"}
{"quote": "teṣāṃ madhye viśālākṣī kauśeyaṃ kanakaprabham uttarīyaṃ varārohā śubhāny ābharaṇāni ca mumoca yadi rāmāya śaṃseyur iti maithilī", "category": "Epic, Ramayana", "book": "Ramayana", "position": "Kanda 3, Sarga 052, Verse 002"}
{"quote": "vastram utsṛjya tan madhye vinikṣiptaṃ sabhūṣaṇam saṃbhramāt tu daśagrīvas tat karma na ca buddhivān", "category": "Epic, Ramayana", "book": "Ramayana", "position": "Kanda 3, Sarga 052, Verse 003"}
{"quote": "piṅgākṣās tāṃ viśālākṣīṃ netrair animiṣair iva vikrośantīṃ tadā sītāṃ dadṛśur vānararṣabhāḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 004"}
{"quote": "sa ca pampām atikramya laṅkām abhimukhaḥ purīm jagāma rudatīṃ gṛhya maithilīṃ rākṣaseśvaraḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 005"}
{"quote": "tāṃ jahāra susaṃhṛṣṭo rāvaṇo mṛtyum ātmanaḥ utsaṅgenaiva bhujagīṃ tīkṣṇadaṃṣṭrāṃ mahāviṣām", "category": "Epic, Ramayana", "book": "Ramayana", "position": "Kanda 3, Sarga 052, Verse 006"}
{"quote": "vanāni saritaḥ śailān sarāṃsi ca vihāyasā sa kṣipraṃ samatīyāya śaraś cāpād iva cyutaḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 007"}
{"quote": "timinakraniketaṃ tu varuṇālayam akṣayam saritāṃ śaraṇaṃ gatvā samatīyāya sāgaram", "category": "Epic, Ramayana", "book": "Ramayana", "position": "Kanda 3, Sarga 052, Verse 008"}
{"quote": "saṃbhramāt parivṛttormī ruddhamīnamahoragaḥ vaidehyāṃ hriyamāṇāyāṃ babhūva varuṇālayaḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 009"}
{"quote": "antarikṣagatā vācaḥ sasṛjuś cāraṇās tadā etad anto daśagrīva iti siddhās tadābruvan", "category": "Epic, Ramayana", "book": "Ramayana", "position": "Kanda 3, Sarga 052, Verse 010"}
{"quote": "sa tu sītāṃ viveṣṭantīm aṅkenādāya rāvaṇaḥ praviveśa purīṃ laṅkāṃ rūpiṇīṃ mṛtyum ātmanaḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 011"}
{"quote": "so 'bhigamya purīṃ laṅkāṃ suvibhaktamahāpathām saṃrūḍhakakṣyā bahulaṃ svam antaḥpuram āviśat", "category": "Epic, Ramayana", "book": "Ramayana", "position": "Kanda 3, Sarga 052, Verse 012"}
{"quote": "tatra tām asitāpāṅgīṃ śokamohaparāyaṇām nidadhe rāvaṇaḥ sītāṃ mayo māyām ivāsurīm", "category": "Epic, Ramayana", "book": "Ramayana", "position": "Kanda 3, Sarga 052, Verse 013"}
{"quote": "abravīc ca daśagrīvaḥ piśācīr ghoradarśanāḥ yathā naināṃ pumān strī vā sītāṃ paśyaty asaṃmataḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 014"}
{"quote": "muktāmaṇisuvarṇāni vastrāṇy ābharaṇāni ca yad yad icchet tad evāsyā deyaṃ macchandato yathā", "category": "Epic, Ramayana", "book": "Ramayana", "position": "Kanda 3, Sarga 052, Verse 015"}
{"quote": "yā ca vakṣyati vaidehīṃ vacanaṃ kiṃ cid apriyam ajñānād yadi vā jñānān na tasyā jīvitaṃ priyam", "category": "Epic, Ramayana", "book": "Ramayana", "position": "Kanda 3, Sarga 052, Verse 016"}
{"quote": "tathoktvā rākṣasīs tās tu rākṣasendraḥ pratāpavān niṣkramyāntaḥpurāt tasmāt kiṃ kṛtyam iti cintayan dadarśāṣṭau mahāvīryān rākṣasān piśitāśanān", "category": "Epic, Ramayana", "book": "Ramayana", "position": "Kanda 3, Sarga 052, Verse 017"}
{"quote": "sa tān dṛṣṭvā mahāvīryo varadānena mohitaḥ uvācaitān idaṃ vākyaṃ praśasya balavīryataḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 018"}
{"quote": "nānāpraharaṇāḥ kṣipram ito gacchata satvarāḥ janasthānaṃ hatasthānaṃ bhūtapūrvaṃ kharālayam", "category": "Epic, Ramayana", "book": "Ramayana", "position": "Kanda 3, Sarga 052, Verse 019"}
{"quote": "tatroṣyatāṃ janasthāne śūnye nihatarākṣase pauruṣaṃ balam āśritya trāsam utsṛjya dūrataḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 020"}
{"quote": "balaṃ hi sumahad yan me janasthāne niveśitam sadūṣaṇakharaṃ yuddhe hataṃ tad rāmasāyakaiḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 021"}
{"quote": "tataḥ krodho mamāpūrvo dhairyasyopari vardhate vairaṃ ca sumahaj jātaṃ rāmaṃ prati sudāruṇam", "category": "Epic, Ramayana", "book": "Ramayana", "position": "Kanda 3, Sarga 052, Verse 022"}
{"quote": "niryātayitum icchāmi tac ca vairam ahaṃ ripoḥ na hi lapsyāmy ahaṃ nidrām ahatvā saṃyuge ripum", "category": "Epic, Ramayana", "book": "Ramayana", "position": "Kanda 3, Sarga 052, Verse 023"}
{"quote": "taṃ tv idānīm ahaṃ hatvā kharadūṣaṇaghātinam rāmaṃ śarmopalapsyāmi dhanaṃ labdhveva nirdhanaḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 024"}
{"quote": "janasthāne vasadbhis tu bhavadbhī rāmam āśritā pravṛttir upanetavyā kiṃ karotīti tattvataḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 025"}
{"quote": "apramādāc ca gantavyaṃ sarvair eva niśācaraiḥ kartavyaś ca sadā yatno rāghavasya vadhaṃ prati", "category": "Epic, Ramayana", "book": "Ramayana", "position": "Kanda 3, Sarga 052, Verse 026"}
{"quote": "yuṣmākaṃ hi balajño 'haṃ bahuśo raṇamūrdhani ataś cāsmiñ janasthāne mayā yūyaṃ niyojitāḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 027"}
{"quote": "tataḥ priyaṃ vākyam upetya rākṣasā mahārtham aṣṭāv abhivādya rāvaṇam vihāya laṅkāṃ sahitāḥ pratasthire yato janasthānam alakṣyadarśanāḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 028"}
{"quote": "tatas tu sītām upalabhya rāvaṇaḥ susaṃprahṛṣṭaḥ parigṛhya maithilīm prasajya rāmeṇa ca vairam uttamaṃ babhūva mohān muditaḥ sa rākṣasaḥ", "category": "Epic, Ramayana", "book": "Ramayana", "position": "Kanda 3, Sarga 052, Verse 029"}
{"quote": "saṃdiśya rākṣasān ghorān rāvaṇo 'ṣṭau mahābalān ātmānaṃ buddhivaiklavyāt kṛtakṛtyam amanyata", "category": "Epic, Ramayana", "book": "Ramayana", "position": "Kanda 3, Sarga 053, Verse 001"}
{"quote": "sa cintayāno vaidehīṃ kāmabāṇasamarpitaḥ praviveśa gṛhaṃ ramyaṃ sītāṃ draṣṭum abhitvaran", "category": "Epic, Ramayana", "book": "Ramayana", "position": "Kanda 3, Sarga 053, Verse 002"}
{"quote": "sa praviśya tu tadveśma rāvaṇo rākṣasādhipaḥ apaśyad rākṣasīmadhye sītāṃ śokaparāyaṇam", "category": "Epic, Ramayana", "book": "Ramayana", "position": "Kanda 3, Sarga 053, Verse 003"}
{"quote": "aśrupūrṇamukhīṃ dīnāṃ śokabhārāvapīḍitām vāyuvegair ivākrāntāṃ majjantīṃ nāvam arṇave", "category": "Epic, Ramayana", "book": "Ramayana", "position": "Kanda 3, Sarga 053, Verse 004"}
{"quote": "mṛgayūthaparibhraṣṭāṃ mṛgīṃ śvabhir ivāvṛtām adhomukhamukhīṃ dīnām abhyetya ca niśācaraḥ", "category": "Epic, Ramayana", "book": "Ramayana", "position": "Kanda 3, Sarga 053, Verse 005"}
{"quote": "tāṃ tu śokavaśāṃ dīnām avaśāṃ rākṣasādhipaḥ sa balād darśayām āsa gṛhaṃ devagṛhopamam", "category": "Epic, Ramayana", "book": "Ramayana", "position": "Kanda 3, Sarga 053, Verse 006"}
{"quote": "harmyaprāsādasaṃbadhaṃ strīsahasraniṣevitam nānāpakṣigaṇair juṣṭaṃ nānāratnasamanvitam", "category": "Epic, Ramayana", "book": "Ramayana", "position": "Kanda 3, Sarga 053, Verse 007"}
{"quote": "kāñcanais tāpanīyaiś ca sphāṭikai rājatais tathā vajravaidūryacitraiś ca stambhair dṛṣṭimanoharaiḥ", "category": "Epic, Ramayana", "book": "Ramayana", "position": "Kanda 3, Sarga 053, Verse 008"}
{"quote": "divyadundubhinirhrādaṃ taptakāñcanatoraṇam sopānaṃ kāñcanaṃ citram āruroha tayā saha", "category": "Epic, Ramayana", "book": "Ramayana", "position": "Kanda 3, Sarga 053, Verse 009"}
{"quote": "dāntakā rājatāś caiva gavākṣāḥ priyadarśanāḥ hemajālāvṛtāś cāsaṃs tatra prāsādapaṅktayaḥ", "category": "Epic, Ramayana", "book": "Ramayana", "position": "Kanda 3, Sarga 053, Verse 010"}
{"quote": "sudhāmaṇivicitrāṇi bhūmibhāgāni sarvaśaḥ daśagrīvaḥ svabhavane prādarśayata maithilīm", "category": "Epic, Ramayana", "book": "Ramayana", "position": "Kanda 3, Sarga 053, Verse 011"}
{"quote": "dīrghikāḥ puṣkariṇyaś ca nānāpuṣpasamāvṛtāḥ rāvaṇo darśayām āsa sītāṃ śokaparāyaṇām", "category": "Epic, Ramayana", "book": "Ramayana", "position": "Kanda 3, Sarga 053, Verse 012"}
{"quote": "darśayitvā tu vaidehīṃ kṛtsnaṃ tad bhavanottamam uvāca vākyaṃ pāpātmā rāvaṇo janakātmajām", "category": "Epic, Ramayana", "book": "Ramayana", "position": "Kanda 3, Sarga 053, Verse 013"}
{"quote": "daśarākṣasakoṭyaś ca dvāviṃśatir athāparāḥ varjayitvā jarā vṛddhān bālāṃś ca rajanīcarān", "category": "Epic, Ramayana", "book": "Ramayana", "position": "Kanda 3, Sarga 053, Verse 014"}
{"quote": "teṣāṃ prabhur ahaṃ sīte sarveṣāṃ bhīmakarmaṇām sahasram ekam ekasya mama kāryapuraḥsaram", "category": "Epic, Ramayana", "book": "Ramayana", "position": "Kanda 3, Sarga 053, Verse 015"}
{"quote": "yad idaṃ rājyatantraṃ me tvayi sarvaṃ pratiṣṭhitam jīvitaṃ ca viśālākṣi tvaṃ me prāṇair garīyasī", "category": "Epic, Ramayana", "book": "Ramayana", "position": "Kanda 3, Sarga 053, Verse 016"}
{"quote": "bahūnāṃ strīsahasrāṇāṃ mama yo 'sau parigrahaḥ tāsāṃ tvam īśvarī sīte mama bhāryā bhava priye", "category": "Epic, Ramayana", "book": "Ramayana", "position": "Kanda 3, Sarga 053, Verse 017"}
{"quote": "sādhu kiṃ te 'nyayā buddhyā rocayasva vaco mama bhajasva mābhitaptasya prasādaṃ kartum arhasi", "category": "Epic, Ramayana", "book": "Ramayana", "position": "Kanda 3, Sarga 053, Verse 018"}
{"quote": "parikṣiptā samudreṇa laṅkeyaṃ śatayojanā neyaṃ dharṣayituṃ śakyā sendrair api surāsuraiḥ", "category": "Epic, Ramayana", "book": "Ramayana", "position": "Kanda 3, Sarga 053, Verse 019"}
{"quote": "na deveṣu na yakṣeṣu na gandharveṣu narṣiṣu ahaṃ paśyāmi lokeṣu yo me vīryasamo bhavet", "category": "Epic, Ramayana", "book": "Ramayana", "position": "Kanda 3, Sarga 053, Verse 020"}
{"quote": "rājyabhraṣṭena dīnena tāpasena gatāyuṣā kiṃ kariṣyasi rāmeṇa mānuṣeṇālpatejasā", "category": "Epic, Ramayana", "book": "Ramayana", "position": "Kanda 3, Sarga 053, Verse 021"}
{"quote": "bhajasva sīte mām eva bhartāhaṃ sadṛśas tava yauvanaṃ hy adhruvaṃ bhīru ramasveha mayā saha", "category": "Epic, Ramayana", "book": "Ramayana", "position": "Kanda 3, Sarga 053, Verse 022"}
{"quote": "darśane mā kṛthā buddhiṃ rāghavasya varānane kāsya śaktir ihāgantum api sīte manorathaiḥ", "category": "Epic, Ramayana", "book": "Ramayana", "position": "Kanda 3, Sarga 053, Verse 023"}
{"quote": "na śakyo vāyur ākāśe pāśair baddhaṃ mahājavaḥ dīpyamānasya vāpy agner grahītuṃ vimalāṃ śikhām", "category": "Epic, Ramayana", "book": "Ramayana", "position": "Kanda 3, Sarga 053, Verse 024"}
{"quote": "trayāṇām api lokānāṃ na taṃ paśyāmi śobhane vikrameṇa nayed yas tvāṃ madbāhuparipālitām", "category": "Epic, Ramayana", "book": "Ramayana", "position": "Kanda 3, Sarga 053, Verse 025"}
{"quote": "laṅkāyāṃ sumahad rājyam idaṃ tvam anupālaya abhiṣekodakaklinnā tuṣṭā ca ramayasva mām", "category": "Epic, Ramayana", "book": "Ramayana", "position": "Kanda 3, Sarga 053, Verse 026"}
{"quote": "duṣkṛtaṃ yat purā karma vanavāsena tad gatam yaś ca te sukṛto dharmas tasyeha phalam āpnuhi", "category": "Epic, Ramayana", "book": "Ramayana", "position": "Kanda 3, Sarga 053, Verse 027"}
{"quote": "iha sarvāṇi mālyāni divyagandhāni maithili bhūṣaṇāni ca mukhyāni tāni seva mayā saha", "category": "Epic, Ramayana", "book": "Ramayana", "position": "Kanda 3, Sarga 053, Verse 028"}
{"quote": "puṣpakaṃ nāma suśroṇi bhrātur vaiśravaṇasya me vimānaṃ ramaṇīyaṃ ca tad vimānaṃ manojavam", "category": "Epic, Ramayana", "book": "Ramayana", "position": "Kanda 3, Sarga 053, Verse 029"}
{"quote": "tatra sīte mayā sārdhaṃ viharasva yathāsukham vadanaṃ padmasaṃkāśaṃ vimalaṃ cārudarśanam", "category": "Epic, Ramayana", "book": "Ramayana", "position": "Kanda 3, Sarga 053, Verse 030"}
{"quote": "śokārtaṃ tu varārohe na bhrājati varānane alaṃ vrīḍena vaidehi dharmalopa kṛtena te", "category": "Epic, Ramayana", "book": "Ramayana", "position": "Kanda 3, Sarga 053, Verse 031"}
{"quote": "ārṣo 'yaṃ daivaniṣyando yas tvām abhigamiṣyati etau pādau mayā snigdhau śirobhiḥ paripīḍitau", "category": "Epic, Ramayana", "book": "Ramayana", "position": "Kanda 3, Sarga 053, Verse 032"}
{"quote": "prasādaṃ kuru me kṣipraṃ vaśyo dāso 'ham asmi te nemāḥ śūnyā mayā vācaḥ śuṣyamāṇena bhāṣitāḥ", "category": "Epic, Ramayana", "book": "Ramayana", "position": "Kanda 3, Sarga 053, Verse 033"}
{"quote": "na cāpi rāvaṇaḥ kāṃ cin mūrdhnā strīṃ praṇameta ha evam uktvā daśagrīvo maithilīṃ janakātmajām", "category": "Epic, Ramayana", "book": "Ramayana", "position": "Kanda 3, Sarga 053, Verse 034"}
{"quote": "kṛtāntavaśam āpanno mameyam iti manyate", "category": "Epic, Ramayana", "book": "Ramayana", "position": "Kanda 3, Sarga 053, Verse 035"}
{"quote": "sā tathoktā tu vaidehī nirbhayā śokakarṣitā tṛṇam antarataḥ kṛtvā rāvaṇaṃ pratyabhāṣata", "category": "Epic, Ramayana", "book": "Ramayana", "position": "Kanda 3, Sarga 054, Verse 001"}
{"quote": "rājā daśaratho nāma dharmasetur ivācalaḥ satyasandhaḥ parijñāto yasya putraḥ sa rāghavaḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 002"}
{"quote": "rāmo nāma sa dharmātmā triṣu lokeṣu viśrutaḥ dīrghabāhur viśālākṣo daivataṃ sa patir mama", "category": "Epic, Ramayana", "book": "Ramayana", "position": "Kanda 3, Sarga 054, Verse 003"}
{"quote": "ikṣvākūṇāṃ kule jātaḥ siṃhaskandho mahādyutiḥ lakṣmaṇena saha bhrātrā yas te prāṇāṃ hariṣyati", "category": "Epic, Ramayana", "book": "Ramayana", "position": "Kanda 3, Sarga 054, Verse 004"}
{"quote": "pratyakṣaṃ yady ahaṃ tasya tvayā syāṃ dharṣitā balāt śayitā tvaṃ hataḥ saṃkhye janasthāne yathā kharaḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 005"}
{"quote": "ya ete rākṣasāḥ proktā ghorarūpā mahābalāḥ rāghave nirviṣāḥ sarve suparṇe pannagā yathā", "category": "Epic, Ramayana", "book": "Ramayana", "position": "Kanda 3, Sarga 054, Verse 006"}
{"quote": "tasya jyāvipramuktās te śarāḥ kāñcanabhūṣaṇāḥ śarīraṃ vidhamiṣyanti gaṅgākūlam ivormayaḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 007"}
{"quote": "asurair vā surair vā tvaṃ yady avadho 'si rāvaṇa utpādya sumahad vairaṃ jīvaṃs tasya na mokṣyase", "category": "Epic, Ramayana", "book": "Ramayana", "position": "Kanda 3, Sarga 054, Verse 008"}
{"quote": "sa te jīvitaśeṣasya rāghavo 'ntakaro balī paśor yūpagatasyeva jīvitaṃ tava durlabham", "category": "Epic, Ramayana", "book": "Ramayana", "position": "Kanda 3, Sarga 054, Verse 009"}
{"quote": "yadi paśyet sa rāmas tvāṃ roṣadīptena cakṣuṣā rakṣas tvam adya nirdagdho gaccheḥ sadyaḥ parābhavam", "category": "Epic, Ramayana", "book": "Ramayana", "position": "Kanda 3, Sarga 054, Verse 010"}
{"quote": "yaś candraṃ nabhaso bhūmau pātayen nāśayeta vā sāgaraṃ śoṣayed vāpi sa sītāṃ mocayed iha", "category": "Epic, Ramayana", "book": "Ramayana", "position": "Kanda 3, Sarga 054, Verse 011"}
{"quote": "gatāyus tvaṃ gataśrīko gatasattvo gatendriyaḥ laṅkā vaidhavyasaṃyuktā tvatkṛtena bhaviṣyati", "category": "Epic, Ramayana", "book": "Ramayana", "position": "Kanda 3, Sarga 054, Verse 012"}
{"quote": "na te pāpam idaṃ karma sukhodarkaṃ bhaviṣyati yāhaṃ nītā vinā bhāvaṃ patipārśvāt tvayā vanāt", "category": "Epic, Ramayana", "book": "Ramayana", "position": "Kanda 3, Sarga 054, Verse 013"}
{"quote": "sa hi daivatasaṃyukto mama bhartā mahādyutiḥ nirbhayo vīryam āśritya śūnye vasati daṇḍake", "category": "Epic, Ramayana", "book": "Ramayana", "position": "Kanda 3, Sarga 054, Verse 014"}
{"quote": "sa te darpaṃ balaṃ vīryam utsekaṃ ca tathāvidham apaneṣyati gātrebhyaḥ śaravarṣeṇa saṃyuge", "category": "Epic, Ramayana", "book": "Ramayana", "position": "Kanda 3, Sarga 054, Verse 015"}
{"quote": "yadā vināśo bhūtānāṃ dṛśyate kālacoditaḥ tadā kārye pramādyanti narāḥ kālavaśaṃ gatāḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 016"}
{"quote": "māṃ pradhṛṣya sa te kālaḥ prāpto 'yaṃ rakṣasādhama ātmano rākṣasānāṃ ca vadhāyāntaḥpurasya ca", "category": "Epic, Ramayana", "book": "Ramayana", "position": "Kanda 3, Sarga 054, Verse 017"}
{"quote": "na śakyā yajñamadhyasthā vediḥ srugbhāṇḍa maṇḍitā dvijātimantrasaṃpūtā caṇḍālenāvamarditum", "category": "Epic, Ramayana", "book": "Ramayana", "position": "Kanda 3, Sarga 054, Verse 018"}
{"quote": "idaṃ śarīraṃ niḥsaṃjñaṃ bandha vā ghātayasva vā nedaṃ śarīraṃ rakṣyaṃ me jīvitaṃ vāpi rākṣasa na hi śakṣyāmy upakrośaṃ pṛthivyāṃ dātum ātmanaḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 019"}
{"quote": "evam uktvā tu vaidehī kroddhāt suparuṣaṃ vacaḥ rāvaṇaṃ maithilī tatra punar novāca kiṃ cana", "category": "Epic, Ramayana", "book": "Ramayana", "position": "Kanda 3, Sarga 054, Verse 020"}
{"quote": "sītāyā vacanaṃ śrutvā paruṣaṃ romaharṣaṇam pratyuvāca tataḥ sītāṃ bhayasaṃdarśanaṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 021"}
{"quote": "śṛṇu maithili madvākyaṃ māsān dvādaśa bhāmini kālenānena nābhyeṣi yadi māṃ cāruhāsini tatas tvāṃ prātarāśārthaṃ sūdāś chetsyanti leśaśaḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 022"}
{"quote": "ity uktvā paruṣaṃ vākyaṃ rāvaṇaḥ śatrurāvaṇaḥ rākṣasīś ca tataḥ kruddha idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 054, Verse 023"}
{"quote": "śīghram evaṃ hi rākṣasyo vikṛtā ghoradarśanāḥ darpam asyā vineṣyantu māṃsaśoṇitabhojanāḥ", "category": "Epic, Ramayana", "book": "Ramayana", "position": "Kanda 3, Sarga 054, Verse 024"}
{"quote": "vacanād eva tās tasya vikṛtā ghoradarśanāḥ kṛtaprāñjalayo bhūtvā maithilīṃ paryavārayan", "category": "Epic, Ramayana", "book": "Ramayana", "position": "Kanda 3, Sarga 054, Verse 025"}
{"quote": "sa tāḥ provāca rājā tu rāvaṇo ghoradarśanaḥ pracālya caraṇotkarṣair dārayann iva medinīm", "category": "Epic, Ramayana", "book": "Ramayana", "position": "Kanda 3, Sarga 054, Verse 026"}
{"quote": "aśokavanikāmadhye maithilī nīyatām iti tatreyaṃ rakṣyatāṃ gūḍham uṣmābhiḥ parivāritā", "category": "Epic, Ramayana", "book": "Ramayana", "position": "Kanda 3, Sarga 054, Verse 027"}
{"quote": "tatraināṃ tarjanair ghoraiḥ punaḥ sāntvaiś ca maithilīm ānayadhvaṃ vaśaṃ sarvā vanyāṃ gajavadhūm iva", "category": "Epic, Ramayana", "book": "Ramayana", "position": "Kanda 3, Sarga 054, Verse 028"}
{"quote": "iti pratisamādiṣṭā rākṣasyo rāvaṇena tāḥ aśokavanikāṃ jagmur maithilīṃ parigṛhya tām", "category": "Epic, Ramayana", "book": "Ramayana", "position": "Kanda 3, Sarga 054, Verse 029"}
{"quote": "sarvakāmaphalair vṛkṣair nānāpuṣpaphalair vṛtām sarvakālamadaiś cāpi dvijaiḥ samupasevitām", "category": "Epic, Ramayana", "book": "Ramayana", "position": "Kanda 3, Sarga 054, Verse 030"}
{"quote": "sā tu śokaparītāṅgī maithilī janakātmajā rākṣasī vaśam āpannā vyāghrīṇāṃ hariṇī yathā", "category": "Epic, Ramayana", "book": "Ramayana", "position": "Kanda 3, Sarga 054, Verse 031"}
{"quote": "na vindate tatra tu śarma maithilī virūpanetrābhir atīva tarjitā patiṃ smarantī dayitaṃ ca devaraṃ vicetanābhūd bhayaśokapīḍitā", "category": "Epic, Ramayana", "book": "Ramayana", "position": "Kanda 3, Sarga 054, Verse 032"}
{"quote": "rākṣasaṃ mṛgarūpeṇa carantaṃ kāmarūpiṇam nihatya rāmo mārīcaṃ tūrṇaṃ pathi nyavartata", "category": "Epic, Ramayana", "book": "Ramayana", "position": "Kanda 3, Sarga 055, Verse 001"}
{"quote": "tasya saṃtvaramāṇasya draṣṭukāmasya maithilīm krūrasvaro 'tha gomāyur vinanādāsya pṛṣṭhataḥ", "category": "Epic, Ramayana", "book": "Ramayana", "position": "Kanda 3, Sarga 055, Verse 002"}
{"quote": "sa tasya svaram ājñāya dāruṇaṃ romaharṣaṇam cintayām āsa gomāyoḥ svareṇa pariśaṅkitaḥ", "category": "Epic, Ramayana", "book": "Ramayana", "position": "Kanda 3, Sarga 055, Verse 003"}
{"quote": "aśubhaṃ bata manye 'haṃ gomāyur vāśyate yathā svasti syād api vaidehyā rākṣasair bhakṣaṇaṃ vinā", "category": "Epic, Ramayana", "book": "Ramayana", "position": "Kanda 3, Sarga 055, Verse 004"}
{"quote": "mārīcena tu vijñāya svaram ālakṣya māmakam vikruṣṭaṃ mṛgarūpeṇa lakṣmaṇaḥ śṛṇuyād yadi", "category": "Epic, Ramayana", "book": "Ramayana", "position": "Kanda 3, Sarga 055, Verse 005"}
{"quote": "sa saumitriḥ svaraṃ śrutvā tāṃ ca hitvātha maithilīm tayaiva prahitaḥ kṣipraṃ matsakāśam ihaiṣyati", "category": "Epic, Ramayana", "book": "Ramayana", "position": "Kanda 3, Sarga 055, Verse 006"}
{"quote": "rākṣasaiḥ sahitair nūnaṃ sītāyā īpsito vadhaḥ kāñcanaś ca mṛgo bhūtvā vyapanīyāśramāt tu mām", "category": "Epic, Ramayana", "book": "Ramayana", "position": "Kanda 3, Sarga 055, Verse 007"}
{"quote": "dūraṃ nītvā tu mārīco rākṣaso 'bhūc charāhataḥ hā lakṣmaṇa hato 'smīti yad vākyaṃ vyajahāra ha", "category": "Epic, Ramayana", "book": "Ramayana", "position": "Kanda 3, Sarga 055, Verse 008"}
{"quote": "api svasti bhaved dvābhyāṃ rahitābhyāṃ mayā vane janasthānanimittaṃ hi kṛtavairo 'smi rākṣasaiḥ nimittāni ca ghorāṇi dṛśyante 'dya bahūni ca", "category": "Epic, Ramayana", "book": "Ramayana", "position": "Kanda 3, Sarga 055, Verse 009"}
{"quote": "ity evaṃ cintayan rāmaḥ śrutvā gomāyuniḥsvanam ātmanaś cāpanayanaṃ mṛgarūpeṇa rakṣasā ājagāma janasthānaṃ rāghavaḥ pariśaṅkitaḥ", "category": "Epic, Ramayana", "book": "Ramayana", "position": "Kanda 3, Sarga 055, Verse 010"}
{"quote": "taṃ dīnamānasaṃ dīnam āsedur mṛgapakṣiṇaḥ savyaṃ kṛtvā mahātmānaṃ ghorāṃś ca sasṛjuḥ svarān", "category": "Epic, Ramayana", "book": "Ramayana", "position": "Kanda 3, Sarga 055, Verse 011"}
{"quote": "tāni dṛṣṭvā nimittāni mahāghorāṇi rāghavaḥ tato lakṣaṇam āyāntaṃ dadarśa vigataprabham", "category": "Epic, Ramayana", "book": "Ramayana", "position": "Kanda 3, Sarga 055, Verse 012"}
{"quote": "tato 'vidūre rāmeṇa samīyāya sa lakṣmaṇaḥ viṣaṇṇaḥ sa viṣaṇṇena duḥkhito duḥkhabhāginā", "category": "Epic, Ramayana", "book": "Ramayana", "position": "Kanda 3, Sarga 055, Verse 013"}
{"quote": "saṃjagarhe 'tha taṃ bhrātā jeṣṭho lakṣmaṇam āgatam vihāya sītāṃ vijane vane rākṣasasevite", "category": "Epic, Ramayana", "book": "Ramayana", "position": "Kanda 3, Sarga 055, Verse 014"}
{"quote": "gṛhītvā ca karaṃ savyaṃ lakṣmaṇaṃ raghunandanaḥ uvāca madhurodarkam idaṃ paruṣam ārtavat", "category": "Epic, Ramayana", "book": "Ramayana", "position": "Kanda 3, Sarga 055, Verse 015"}
{"quote": "aho lakṣmaṇa garhyaṃ te kṛtaṃ yat tvaṃ vihāya tām sītām ihāgataḥ saumya kaccit svasti bhaved iti", "category": "Epic, Ramayana", "book": "Ramayana", "position": "Kanda 3, Sarga 055, Verse 016"}
{"quote": "na me 'sti saṃśayo vīra sarvathā janakātmajā vinaṣṭā bhakṣitā vāpa rākṣasair vanacāribhiḥ", "category": "Epic, Ramayana", "book": "Ramayana", "position": "Kanda 3, Sarga 055, Verse 017"}
{"quote": "aśubhāny eva bhūyiṣṭhaṃ yathā prādurbhavanti me api lakṣmaṇa sītāyāḥ sāmagryaṃ prāpnuyāvahe", "category": "Epic, Ramayana", "book": "Ramayana", "position": "Kanda 3, Sarga 055, Verse 018"}
{"quote": "idaṃ hi rakṣomṛgasaṃnikāśaṃ pralobhya māṃ dūram anuprayātam hataṃ kathaṃ cin mahatā śrameṇa sa rākṣaso 'bhūn mriyamāṇa eva", "category": "Epic, Ramayana", "book": "Ramayana", "position": "Kanda 3, Sarga 055, Verse 019"}
{"quote": "manaś ca me dīnam ihāprahṛṣṭaṃ cakṣuś ca savyaṃ kurute vikāram asaṃśayaṃ lakṣmaṇa nāsti sītā hṛtā mṛtā vā pathi vartate vā", "category": "Epic, Ramayana", "book": "Ramayana", "position": "Kanda 3, Sarga 055, Verse 020"}
{"quote": "sa dṛṣṭvā lakṣmaṇaṃ dīnaṃ śūnye daśarathātmajaḥ paryapṛcchata dharmātmā vaidehīm āgataṃ vinā", "category": "Epic, Ramayana", "book": "Ramayana", "position": "Kanda 3, Sarga 056, Verse 001"}
{"quote": "prasthitaṃ daṇḍakāraṇyaṃ yā mām anujagāma ha kva sā lakṣmaṇa vaidehī yāṃ hitvā tvam ihāgataḥ", "category": "Epic, Ramayana", "book": "Ramayana", "position": "Kanda 3, Sarga 056, Verse 002"}
{"quote": "rājyabhraṣṭasya dīnasya daṇḍakān paridhāvataḥ kva sā duḥkhasahāyā me vaidehī tanumadhyamā", "category": "Epic, Ramayana", "book": "Ramayana", "position": "Kanda 3, Sarga 056, Verse 003"}
{"quote": "yāṃ vinā notsahe vīra muhūrtam api jīvitum kva sā prāṇasahāyā me sītā surasutopamā", "category": "Epic, Ramayana", "book": "Ramayana", "position": "Kanda 3, Sarga 056, Verse 004"}
{"quote": "patitvam amarāṇāṃ vā pṛthivyāś cāpi lakṣmaṇa vinā tāṃ tapanīyābhāṃ neccheyaṃ janakātmajām", "category": "Epic, Ramayana", "book": "Ramayana", "position": "Kanda 3, Sarga 056, Verse 005"}
{"quote": "kaccij jīvati vaidehī prāṇaiḥ priyatarā mama kaccit pravrājanaṃ saumya na me mithyā bhaviṣyati", "category": "Epic, Ramayana", "book": "Ramayana", "position": "Kanda 3, Sarga 056, Verse 006"}
{"quote": "sītānimittaṃ saumitre mṛte mayi gate tvayi kaccit sakāmā sukhitā kaikeyī sā bhaviṣyati", "category": "Epic, Ramayana", "book": "Ramayana", "position": "Kanda 3, Sarga 056, Verse 007"}
{"quote": "saputrarājyāṃ siddhārthāṃ mṛtaputrā tapasvinī upasthāsyati kausalyā kaccin saumya na kaikayīm", "category": "Epic, Ramayana", "book": "Ramayana", "position": "Kanda 3, Sarga 056, Verse 008"}
{"quote": "yadi jīvati vaidehī gamiṣyāmy āśramaṃ punaḥ suvṛttā yadi vṛttā sā prāṇāṃs tyakṣyāmi lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 056, Verse 009"}
{"quote": "yadi mām āśramagataṃ vaidehī nābhibhāṣate punaḥ prahasitā sītā vinaśiṣyāmi lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 056, Verse 010"}
{"quote": "brūhi lakṣmaṇa vaidehī yadi jīvati vā na vā tvayi pramatte rakṣobhir bhakṣitā vā tapasvinī", "category": "Epic, Ramayana", "book": "Ramayana", "position": "Kanda 3, Sarga 056, Verse 011"}
{"quote": "sukumārī ca bālā ca nityaṃ cāduḥkhadarśinī madviyogena vaidehī vyaktaṃ śocati durmanāḥ", "category": "Epic, Ramayana", "book": "Ramayana", "position": "Kanda 3, Sarga 056, Verse 012"}
{"quote": "sarvathā rakṣasā tena jihmena sudurātmanā vadatā lakṣmaṇety uccais tavāpi janitaṃ bhayam", "category": "Epic, Ramayana", "book": "Ramayana", "position": "Kanda 3, Sarga 056, Verse 013"}
{"quote": "śrutaś ca śaṅke vaidehyā sa svaraḥ sadṛśo mama trastayā preṣitas tvaṃ ca draṣṭuṃ māṃ śīghram āgataḥ", "category": "Epic, Ramayana", "book": "Ramayana", "position": "Kanda 3, Sarga 056, Verse 014"}
{"quote": "sarvathā tu kṛtaṃ kaṣṭaṃ sītām utsṛjatā vane pratikartuṃ nṛśaṃsānāṃ rakṣasāṃ dattam antaram", "category": "Epic, Ramayana", "book": "Ramayana", "position": "Kanda 3, Sarga 056, Verse 015"}
{"quote": "duḥkhitāḥ kharaghātena rākṣasāḥ piśitāśanāḥ taiḥ sītā nihatā ghorair bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 3, Sarga 056, Verse 016"}
{"quote": "aho 'smi vyasane magnaḥ sarvathā ripunāśana kiṃ tv idānīṃ kariṣyāmi śaṅke prāptavyam īdṛśam", "category": "Epic, Ramayana", "book": "Ramayana", "position": "Kanda 3, Sarga 056, Verse 017"}
{"quote": "iti sītāṃ varārohāṃ cintayann eva rāghavaḥ ājagāma janasthānaṃ tvarayā sahalakṣmaṇaḥ", "category": "Epic, Ramayana", "book": "Ramayana", "position": "Kanda 3, Sarga 056, Verse 018"}
{"quote": "vigarhamāṇo 'nujam ārtarūpaṃ kṣudhā śramāc caiva pipāsayā ca viniḥśvasañ śuṣkamukho viṣaṇṇaḥ pratiśrayaṃ prāpya samīkṣya śūnyam", "category": "Epic, Ramayana", "book": "Ramayana", "position": "Kanda 3, Sarga 056, Verse 019"}
{"quote": "svam āśramaṃ saṃpravigāhya vīro vihāradeśān anusṛtya kāṃś cit etat tad ity eva nivāsabhūmau prahṛṣṭaromā vyathito babhūva", "category": "Epic, Ramayana", "book": "Ramayana", "position": "Kanda 3, Sarga 056, Verse 020"}
{"quote": "athāśramād upāvṛttam antarā raghunandanaḥ paripapraccha saumitriṃ rāmo duḥkhārditaḥ punaḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 001"}
{"quote": "tam uvāca kimarthaṃ tvam āgato 'pāsya maithilīm yadā sā tava viśvāsād vane viharitā mayā", "category": "Epic, Ramayana", "book": "Ramayana", "position": "Kanda 3, Sarga 057, Verse 002"}
{"quote": "dṛṣṭvaivābhyāgataṃ tvāṃ me maithilīṃ tyajya lakṣmaṇa śaṅkamānaṃ mahat pāpaṃ yat satyaṃ vyathitaṃ manaḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 003"}
{"quote": "sphurate nayanaṃ savyaṃ bāhuś ca hṛdayaṃ ca me dṛṣṭvā lakṣmaṇa dūre tvāṃ sītāvirahitaṃ pathi", "category": "Epic, Ramayana", "book": "Ramayana", "position": "Kanda 3, Sarga 057, Verse 004"}
{"quote": "evam uktas tu saumitrir lakṣmaṇaḥ śubhalakṣaṇaḥ bhūyo duḥkhasamāviṣṭo duḥkhitaṃ rāmam abravīt", "category": "Epic, Ramayana", "book": "Ramayana", "position": "Kanda 3, Sarga 057, Verse 005"}
{"quote": "na svayaṃ kāmakāreṇa tāṃ tyaktvāham ihāgataḥ pracoditas tayaivograis tvatsakāśam ihāgataḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 006"}
{"quote": "āryeṇeva parikruṣṭaṃ hā sīte lakṣmaṇeti ca paritrāhīti yad vākyaṃ maithilyās tac chrutiṃ gatam", "category": "Epic, Ramayana", "book": "Ramayana", "position": "Kanda 3, Sarga 057, Verse 007"}
{"quote": "sā tam ārtasvaraṃ śrutvā tava snehena maithilī gaccha gaccheti mām āha rudantī bhayavihvalā", "category": "Epic, Ramayana", "book": "Ramayana", "position": "Kanda 3, Sarga 057, Verse 008"}
{"quote": "pracodyamānena mayā gaccheti bahuśas tayā pratyuktā maithilī vākyam idaṃ tvatpratyayānvitam", "category": "Epic, Ramayana", "book": "Ramayana", "position": "Kanda 3, Sarga 057, Verse 009"}
{"quote": "na tat paśyāmy ahaṃ rakṣo yad asya bhayam āvahet nirvṛtā bhava nāsty etat kenāpy evam udāhṛtam", "category": "Epic, Ramayana", "book": "Ramayana", "position": "Kanda 3, Sarga 057, Verse 010"}
{"quote": "vigarhitaṃ ca nīcaṃ ca katham āryo 'bhidhāsyati trāhīti vacanaṃ sīte yas trāyet tridaśān api", "category": "Epic, Ramayana", "book": "Ramayana", "position": "Kanda 3, Sarga 057, Verse 011"}
{"quote": "kiṃnimittaṃ tu kenāpi bhrātur ālambya me svaram visvaraṃ vyāhṛtaṃ vākyaṃ lakṣmaṇa trāhi mām iti na bhavatyā vyathā kāryā kunārījanasevitā", "category": "Epic, Ramayana", "book": "Ramayana", "position": "Kanda 3, Sarga 057, Verse 012"}
{"quote": "alaṃ vaiklavyam ālambya svasthā bhava nirutsukā na cāsti triṣu lokeṣu pumān yo rāghavaṃ raṇe jāto vā jāyamāno vā saṃyuge yaḥ parājayet", "category": "Epic, Ramayana", "book": "Ramayana", "position": "Kanda 3, Sarga 057, Verse 013"}
{"quote": "evam uktā tu vaidehī parimohitacetanā uvācāśrūṇi muñcantī dāruṇaṃ mām idaṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 014"}
{"quote": "bhāvo mayi tavātyarthaṃ pāpa eva niveśitaḥ vinaṣṭe bhrātari prāpte na ca tvaṃ mām avāpsyasi", "category": "Epic, Ramayana", "book": "Ramayana", "position": "Kanda 3, Sarga 057, Verse 015"}
{"quote": "saṃketād bharatena tvaṃ rāmaṃ samanugacchasi krośantaṃ hi yathātyarthaṃ nainam abhyavapadyase", "category": "Epic, Ramayana", "book": "Ramayana", "position": "Kanda 3, Sarga 057, Verse 016"}
{"quote": "ripuḥ pracchannacārī tvaṃ madartham anugacchasi rāghavasyāntaraprepsus tathainaṃ nābhipadyase", "category": "Epic, Ramayana", "book": "Ramayana", "position": "Kanda 3, Sarga 057, Verse 017"}
{"quote": "evam ukto hi vaidehyā saṃrabdho raktalocanaḥ krodhāt prasphuramāṇauṣṭha āśramād abhinirgataḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 018"}
{"quote": "evaṃ bruvāṇaṃ saumitriṃ rāmaḥ saṃtāpamohitaḥ abravīd duṣkṛtaṃ saumya tāṃ vinā yat tvam āgataḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 019"}
{"quote": "jānann api samarthaṃ māṃ rakṣasāṃ vinivāraṇe anena krodhavākyena maithilyā niḥsṛto bhavān", "category": "Epic, Ramayana", "book": "Ramayana", "position": "Kanda 3, Sarga 057, Verse 020"}
{"quote": "na hi te parituṣyāmi tyaktvā yad yāsi maithilīm kruddhāyāḥ paruṣaṃ śrutvā striyā yat tvam ihāgataḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 021"}
{"quote": "sarvathā tv apanītaṃ te sītayā yat pracoditaḥ krodhasya vaśam āgamya nākaroḥ śāsanaṃ mama", "category": "Epic, Ramayana", "book": "Ramayana", "position": "Kanda 3, Sarga 057, Verse 022"}
{"quote": "asau hi rākṣasaḥ śete śareṇābhihato mayā mṛgarūpeṇa yenāham āśramād apavāditaḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 023"}
{"quote": "vikṛṣya cāpaṃ paridhāya sāyakaṃ salīla bāṇena ca tāḍito mayā mārgīṃ tanuṃ tyajya ca viklavasvaro babhūva keyūradharaḥ sa rākṣasaḥ", "category": "Epic, Ramayana", "book": "Ramayana", "position": "Kanda 3, Sarga 057, Verse 024"}
{"quote": "śarāhatenaiva tadārtayā girā svaraṃ mamālambya sudūrasaṃśravam udāhṛtaṃ tad vacanaṃ sudāruṇaṃ tvam āgato yena vihāya maithilīm", "category": "Epic, Ramayana", "book": "Ramayana", "position": "Kanda 3, Sarga 057, Verse 025"}
{"quote": "bhṛśam āvrajamānasya tasyādhovāmalocanam prāsphurac cāskhalad rāmo vepathuś cāsya jāyate", "category": "Epic, Ramayana", "book": "Ramayana", "position": "Kanda 3, Sarga 058, Verse 001"}
{"quote": "upālakṣya nimittāni so 'śubhāni muhur muhuḥ api kṣemaṃ tu sītāyā iti vai vyājahāra ha", "category": "Epic, Ramayana", "book": "Ramayana", "position": "Kanda 3, Sarga 058, Verse 002"}
{"quote": "tvaramāṇo jagāmātha sītādarśanalālasaḥ śūnyam āvasathaṃ dṛṣṭvā babhūvodvignamānasaḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 003"}
{"quote": "udbhramann iva vegena vikṣipan raghunandanaḥ tatra tatroṭajasthānam abhivīkṣya samantataḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 004"}
{"quote": "dadarśa parṇaśālāṃ ca rahitāṃ sītayā tadā śriyā virahitāṃ dhvastāṃ hemante padminīm iva", "category": "Epic, Ramayana", "book": "Ramayana", "position": "Kanda 3, Sarga 058, Verse 005"}
{"quote": "rudantam iva vṛkṣaiś ca mlānapuṣpamṛgadvijam śriyā vihīnaṃ vidhvastaṃ saṃtyaktavanadaivatam", "category": "Epic, Ramayana", "book": "Ramayana", "position": "Kanda 3, Sarga 058, Verse 006"}
{"quote": "viprakīrṇājinakuśaṃ vipraviddhabṛsīkaṭam dṛṣṭvā śūnyoṭajasthānaṃ vilalāpa punaḥ punaḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 007"}
{"quote": "hṛtā mṛtā vā naṣṭā vā bhakṣitā vā bhaviṣyati nilīnāpy atha vā bhīrur atha vā vanam āśritā", "category": "Epic, Ramayana", "book": "Ramayana", "position": "Kanda 3, Sarga 058, Verse 008"}
{"quote": "gatā vicetuṃ puṣpāṇi phalāny api ca vā punaḥ atha vā padminīṃ yātā jalārthaṃ vā nadīṃ gatā", "category": "Epic, Ramayana", "book": "Ramayana", "position": "Kanda 3, Sarga 058, Verse 009"}
{"quote": "yatnān mṛgayamāṇas tu nāsasāda vane priyām śokaraktekṣaṇaḥ śokād unmatta iva lakṣyate", "category": "Epic, Ramayana", "book": "Ramayana", "position": "Kanda 3, Sarga 058, Verse 010"}
{"quote": "vṛkṣād vṛkṣaṃ pradhāvan sa girīṃś cāpi nadīn nadīm babhūva vilapan rāmaḥ śokapaṅkārṇavaplutaḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 011"}
{"quote": "asti kaccit tvayā dṛṣṭā sā kadambapriyā priyā kadamba yadi jānīṣe śaṃsa sītāṃ śubhānanām", "category": "Epic, Ramayana", "book": "Ramayana", "position": "Kanda 3, Sarga 058, Verse 012"}
{"quote": "snigdhapallavasaṃkāśāṃ pītakauśeyavāsinīm śaṃsasva yadi vā dṛṣṭā bilva bilvopamastanī", "category": "Epic, Ramayana", "book": "Ramayana", "position": "Kanda 3, Sarga 058, Verse 013"}
{"quote": "atha vārjuna śaṃsa tvaṃ priyāṃ tām arjunapriyām janakasya sutā bhīrur yadi jīvati vā na vā", "category": "Epic, Ramayana", "book": "Ramayana", "position": "Kanda 3, Sarga 058, Verse 014"}
{"quote": "kakubhaḥ kakubhoruṃ tāṃ vyaktaṃ jānāti maithilīm latāpallavapuṣpāḍhyo bhāti hy eṣa vanaspatiḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 015"}
{"quote": "bhramarair upagītaś ca yathā drumavaro hy ayam eṣa vyaktaṃ vijānāti tilakas tilakapriyām", "category": "Epic, Ramayana", "book": "Ramayana", "position": "Kanda 3, Sarga 058, Verse 016"}
{"quote": "aśokaśokāpanuda śokopahatacetasaṃ tvannāmānaṃ kuru kṣipraṃ priyāsaṃdarśanena mām", "category": "Epic, Ramayana", "book": "Ramayana", "position": "Kanda 3, Sarga 058, Verse 017"}
{"quote": "yadi tāla tvayā dṛṣṭā pakvatālaphalastanī kathayasva varārohāṃ kāruṣyaṃ yadi te mayi", "category": "Epic, Ramayana", "book": "Ramayana", "position": "Kanda 3, Sarga 058, Verse 018"}
{"quote": "yadi dṛṣṭā tvayā sītā jambujāmbūnadaprabhā priyāṃ yadi vijānīṣe niḥśaṅkaṃ kathayasva me", "category": "Epic, Ramayana", "book": "Ramayana", "position": "Kanda 3, Sarga 058, Verse 019"}
{"quote": "atha vā mṛgaśāvākṣīṃ mṛga jānāsi maithilīm mṛgaviprekṣaṇī kāntā mṛgībhiḥ sahitā bhavet", "category": "Epic, Ramayana", "book": "Ramayana", "position": "Kanda 3, Sarga 058, Verse 020"}
{"quote": "gaja sā gajanāsorur yadi dṛṣṭā tvayā bhavet tāṃ manye viditāṃ tubhyam ākhyāhi varavāraṇa", "category": "Epic, Ramayana", "book": "Ramayana", "position": "Kanda 3, Sarga 058, Verse 021"}
{"quote": "śārdūla yadi sā dṛṣṭā priyā candranibhānanā maithilī mama visrabdhaḥ kathayasva na te bhayam", "category": "Epic, Ramayana", "book": "Ramayana", "position": "Kanda 3, Sarga 058, Verse 022"}
{"quote": "kiṃ dhāvasi priye nūnaṃ dṛṣṭāsi kamalekṣaṇe vṛkṣeṇācchādya cātmānaṃ kiṃ māṃ na pratibhāṣase", "category": "Epic, Ramayana", "book": "Ramayana", "position": "Kanda 3, Sarga 058, Verse 023"}
{"quote": "tiṣṭha tiṣṭha varārohe na te 'sti karuṇā mayi nātyarthaṃ hāsyaśīlāsi kimarthaṃ mām upekṣase", "category": "Epic, Ramayana", "book": "Ramayana", "position": "Kanda 3, Sarga 058, Verse 024"}
{"quote": "pītakauśeyakenāsi sūcitā varavarṇini dhāvanty api mayā dṛṣṭā tiṣṭha yady asti sauhṛdam", "category": "Epic, Ramayana", "book": "Ramayana", "position": "Kanda 3, Sarga 058, Verse 025"}
{"quote": "naiva sā nūnam atha vā hiṃsitā cāruhāsinī kṛcchraṃ prāptaṃ hi māṃ nūnaṃ yathopekṣitum arhati", "category": "Epic, Ramayana", "book": "Ramayana", "position": "Kanda 3, Sarga 058, Verse 026"}
{"quote": "vyaktaṃ sā bhakṣitā bālā rākṣasaiḥ piśitāśanaiḥ vibhajyāṅgāni sarvāṇi mayā virahitā priyā", "category": "Epic, Ramayana", "book": "Ramayana", "position": "Kanda 3, Sarga 058, Verse 027"}
{"quote": "nūnaṃ tac chubhadantauṣṭhaṃ mukhaṃ niṣprabhatāṃ gatam sā hi campakavarṇābhā grīvā graiveya śobhitā", "category": "Epic, Ramayana", "book": "Ramayana", "position": "Kanda 3, Sarga 058, Verse 028"}
{"quote": "komalā vilapantyās tu kāntāyā bhakṣitā śubhā nūnaṃ vikṣipyamāṇau tau bāhū pallavakomalau", "category": "Epic, Ramayana", "book": "Ramayana", "position": "Kanda 3, Sarga 058, Verse 029"}
{"quote": "bhakṣitau vepamānāgrau sahastābharaṇāṅgadau mayā virahitā bālā rakṣasāṃ bhakṣaṇāya vai", "category": "Epic, Ramayana", "book": "Ramayana", "position": "Kanda 3, Sarga 058, Verse 030"}
{"quote": "sārtheneva parityaktā bhakṣitā bahubāndhavā hā lakṣmaṇa mahābāho paśyasi tvaṃ priyāṃ kva cit", "category": "Epic, Ramayana", "book": "Ramayana", "position": "Kanda 3, Sarga 058, Verse 031"}
{"quote": "hā priye kva gatā bhadre hā sīteti punaḥ punaḥ ity evaṃ vilapan rāmaḥ paridhāvan vanād vanam", "category": "Epic, Ramayana", "book": "Ramayana", "position": "Kanda 3, Sarga 058, Verse 032"}
{"quote": "kva cid udbhramate vegāt kva cid vibhramate balāt kva cin matta ivābhāti kāntān veṣaṇatatparaḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 033"}
{"quote": "sa vanāni nadīḥ śailān giriprasravaṇāni ca kānanāni ca vegena bhramaty aparisaṃsthitaḥ", "category": "Epic, Ramayana", "book": "Ramayana", "position": "Kanda 3, Sarga 058, Verse 034"}
{"quote": "tathā sa gatvā vipulaṃ mahad vanaṃ parītya sarvaṃ tv atha maithilīṃ prati aniṣṭhitāśaḥ sa cakāra mārgaṇe punaḥ priyāyāḥ paramaṃ pariśramam", "category": "Epic, Ramayana", "book": "Ramayana", "position": "Kanda 3, Sarga 058, Verse 035"}
{"quote": "dṛṣṭāśramapadaṃ śūnyaṃ rāmo daśarathātmajaḥ rahitāṃ parṇaśālāṃ ca vidhvastāny āsanāni ca", "category": "Epic, Ramayana", "book": "Ramayana", "position": "Kanda 3, Sarga 059, Verse 001"}
{"quote": "adṛṣṭvā tatra vaidehīṃ saṃnirīkṣya ca sarvaśaḥ uvāca rāmaḥ prākruśya pragṛhya rucirau bhujau", "category": "Epic, Ramayana", "book": "Ramayana", "position": "Kanda 3, Sarga 059, Verse 002"}
{"quote": "kva nu lakṣmaṇa vaidehī kaṃ vā deśam ito gatā kenāhṛtā vā saumitre bhakṣitā kena vā priyā", "category": "Epic, Ramayana", "book": "Ramayana", "position": "Kanda 3, Sarga 059, Verse 003"}
{"quote": "vṛṣkeṇāvārya yadi māṃ sīte hasitum icchasi alaṃ te hasitenādya māṃ bhajasva suduḥkhitam", "category": "Epic, Ramayana", "book": "Ramayana", "position": "Kanda 3, Sarga 059, Verse 004"}
{"quote": "yaiḥ saha krīḍase sīte viśvastair mṛgapotakaiḥ ete hīnās tvayā saumye dhyāyanty asrāvilekṣaṇāḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 005"}
{"quote": "mṛtaṃ śokena mahatā sītāharaṇajena mām paraloke mahārājo nūnaṃ drakṣyati me pitā", "category": "Epic, Ramayana", "book": "Ramayana", "position": "Kanda 3, Sarga 059, Verse 006"}
{"quote": "kathaṃ pratijñāṃ saṃśrutya mayā tvam abhiyojitaḥ apūrayitvā taṃ kālaṃ matsakāśam ihāgataḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 007"}
{"quote": "kāmavṛttam anāryaṃ māṃ mṛṣāvādinam eva ca dhik tvām iti pare loke vyaktaṃ vakṣyati me pitā", "category": "Epic, Ramayana", "book": "Ramayana", "position": "Kanda 3, Sarga 059, Verse 008"}
{"quote": "vivaśaṃ śokasaṃtaptaṃ dīnaṃ bhagnamanoratham mām ihotsṛjya karuṇaṃ kīrtir naram ivānṛjum", "category": "Epic, Ramayana", "book": "Ramayana", "position": "Kanda 3, Sarga 059, Verse 009"}
{"quote": "kva gacchasi varārohe mām utsṛjya sumadhyame tvayā virahitaś cāhaṃ mokṣye jīvitam ātmanaḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 010"}
{"quote": "itīva vilapan rāmaḥ sītādarśanalālasaḥ na dadarśa suduḥkhārto rāghavo janakātmajām", "category": "Epic, Ramayana", "book": "Ramayana", "position": "Kanda 3, Sarga 059, Verse 011"}
{"quote": "anāsādayamānaṃ taṃ sītāṃ daśarathātmajam paṅkam āsādya vipulaṃ sīdantam iva kuñjaram lakṣmaṇo rāmam atyartham uvāca hitakāmyayā", "category": "Epic, Ramayana", "book": "Ramayana", "position": "Kanda 3, Sarga 059, Verse 012"}
{"quote": "mā viṣādaṃ mahābāho kuru yatnaṃ mayā saha idaṃ ca hi vanaṃ śūra bahukandaraśobhitam", "category": "Epic, Ramayana", "book": "Ramayana", "position": "Kanda 3, Sarga 059, Verse 013"}
{"quote": "priyakānanasaṃcārā vanonmattā ca maithilī sā vanaṃ vā praviṣṭā syān nalinīṃ vā supuṣpitām", "category": "Epic, Ramayana", "book": "Ramayana", "position": "Kanda 3, Sarga 059, Verse 014"}
{"quote": "saritaṃ vāpi saṃprāptā mīnavañjurasevitām vitrāsayitukāmā vā līnā syāt kānane kva cit jijñāsamānā vaidehī tvāṃ māṃ ca puruṣarṣabha", "category": "Epic, Ramayana", "book": "Ramayana", "position": "Kanda 3, Sarga 059, Verse 015"}
{"quote": "tasyā hy anveṣaṇe śrīman kṣipram eva yatāvahe vanaṃ sarvaṃ vicinuvo yatra sā janakātmajā manyase yadi kākutstha mā sma śoke manaḥ kṛthāḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 016"}
{"quote": "evam uktas tu sauhārdāl lakṣmaṇena samāhitaḥ saha saumitriṇā rāmo vicetum upacakrame tau vanāni girīṃś caiva saritaś ca sarāṃsi ca", "category": "Epic, Ramayana", "book": "Ramayana", "position": "Kanda 3, Sarga 059, Verse 017"}
{"quote": "nikhilena vicinvantau sītāṃ daśarathātmajau tasya śailasya sānūni guhāś ca śikharāṇi ca", "category": "Epic, Ramayana", "book": "Ramayana", "position": "Kanda 3, Sarga 059, Verse 018"}
{"quote": "nikhilena vicinvantau naiva tām abhijagmatuḥ vicitya sarvataḥ śailaṃ rāmo lakṣmaṇam abravīt", "category": "Epic, Ramayana", "book": "Ramayana", "position": "Kanda 3, Sarga 059, Verse 019"}
{"quote": "neha paśyāmi saumitre vaidehīṃ parvate śubhe tato duḥkhābhisaṃtapto lakṣmaṇo vākyam abravīt", "category": "Epic, Ramayana", "book": "Ramayana", "position": "Kanda 3, Sarga 059, Verse 020"}
{"quote": "vicaran daṇḍakāraṇyaṃ bhrātaraṃ dīptatejasaṃ prāpsyasi tvaṃ mahāprājña maithilīṃ janakātmajām", "category": "Epic, Ramayana", "book": "Ramayana", "position": "Kanda 3, Sarga 059, Verse 021"}
{"quote": "yathā viṣṇur mahābāhur baliṃ baddhvā mahīm imām evam uktas tu vīreṇa lakṣmaṇena sa rāghavaḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 022"}
{"quote": "uvāca dīnayā vācā duḥkhābhihatacetanaḥ vanaṃ sarvaṃ suvicitaṃ padminyaḥ phullapaṅkajāḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 023"}
{"quote": "giriś cāyaṃ mahāprājña bahukandaranirjharaḥ na hi paśyāmi vaidehīṃ prāṇebhyo 'pi garīyasīm", "category": "Epic, Ramayana", "book": "Ramayana", "position": "Kanda 3, Sarga 059, Verse 024"}
{"quote": "evaṃ sa vilapan rāmaḥ sītāharaṇakarśitaḥ dīnaḥ śokasamāviṣṭo muhūrtaṃ vihvalo 'bhavat", "category": "Epic, Ramayana", "book": "Ramayana", "position": "Kanda 3, Sarga 059, Verse 025"}
{"quote": "sa vihvalitasarvāṅgo gatabuddhir vicetanaḥ viṣasādāturo dīno niḥśvasyāśītam āyatam", "category": "Epic, Ramayana", "book": "Ramayana", "position": "Kanda 3, Sarga 059, Verse 026"}
{"quote": "bahuśaḥ sa tu niḥśvasya rāmo rājīvalocanaḥ hā priyeti vicukrośa bahuśo bāṣpagadgadaḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 027"}
{"quote": "taṃ sāntvayām āsa tato lakṣmaṇaḥ priyabāndhavaḥ bahuprakāraṃ dharmajñaḥ praśritaḥ praśritāñjaliḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 028"}
{"quote": "anādṛtya tu tad vākyaṃ lakṣmaṇauṣṭhapuṭacyutam apaśyaṃs tāṃ priyāṃ sītāṃ prākrośat sa punaḥ punaḥ", "category": "Epic, Ramayana", "book": "Ramayana", "position": "Kanda 3, Sarga 059, Verse 029"}
{"quote": "sa dīno dīnayā vācā lakṣmaṇaṃ vākyam abravīt śīghraṃ lakṣmaṇa jānīhi gatvā godāvarīṃ nadīm api godāvarīṃ sītā padmāny ānayituṃ gatā", "category": "Epic, Ramayana", "book": "Ramayana", "position": "Kanda 3, Sarga 060, Verse 001"}
{"quote": "evam uktas tu rāmeṇa lakṣmaṇaḥ punar eva hi nadīṃ godāvarīṃ ramyāṃ jagāma laghuvikramaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 002"}
{"quote": "tāṃ lakṣmaṇas tīrthavatīṃ vicitvā rāmam abravīt naināṃ paśyāmi tīrtheṣu krośato na śṛṇoti me", "category": "Epic, Ramayana", "book": "Ramayana", "position": "Kanda 3, Sarga 060, Verse 003"}
{"quote": "kaṃ nu sā deśam āpannā vaidehī kleśanāśinī na hi taṃ vedmi vai rāma yatra sā tanumadhyamā", "category": "Epic, Ramayana", "book": "Ramayana", "position": "Kanda 3, Sarga 060, Verse 004"}
{"quote": "lakṣmaṇasya vacaḥ śrutvā dīnaḥ saṃtāpa mohitaḥ rāmaḥ samabhicakrāma svayaṃ godāvarīṃ nadīm", "category": "Epic, Ramayana", "book": "Ramayana", "position": "Kanda 3, Sarga 060, Verse 005"}
{"quote": "sa tām upasthito rāmaḥ kva sītety evam abravīt", "category": "Epic, Ramayana", "book": "Ramayana", "position": "Kanda 3, Sarga 060, Verse 006"}
{"quote": "bhūtāni rākṣasendreṇa vadhārheṇa hṛtām api na tāṃ śaśaṃsū rāmāya tathā godāvarī nadī", "category": "Epic, Ramayana", "book": "Ramayana", "position": "Kanda 3, Sarga 060, Verse 007"}
{"quote": "tataḥ pracoditā bhūtaiḥ śaṃsāsmai tāṃ priyām iti na ca sābhyavadat sītāṃ pṛṣṭā rāmeṇa śocitā", "category": "Epic, Ramayana", "book": "Ramayana", "position": "Kanda 3, Sarga 060, Verse 008"}
{"quote": "rāvaṇasya ca tad rūpaṃ karmāṇi ca durātmanaḥ dhyātvā bhayāt tu vaidehīṃ sā nadī na śaśaṃsa tām", "category": "Epic, Ramayana", "book": "Ramayana", "position": "Kanda 3, Sarga 060, Verse 009"}
{"quote": "nirāśas tu tayā nadyā sītāyā darśane kṛtaḥ uvāca rāmaḥ saumitriṃ sītādarśanakarśitaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 010"}
{"quote": "kiṃ nu lakṣmaṇa vakṣyāmi sametya janakaṃ vacaḥ mātaraṃ caiva vaidehyā vinā tām aham apriyam", "category": "Epic, Ramayana", "book": "Ramayana", "position": "Kanda 3, Sarga 060, Verse 011"}
{"quote": "yā me rājyavihīnasya vane vanyena jīvataḥ sarvaṃ vyapanayac chokaṃ vaidehī kva nu sā gatā", "category": "Epic, Ramayana", "book": "Ramayana", "position": "Kanda 3, Sarga 060, Verse 012"}
{"quote": "jñātipakṣavihīnasya rājaputrīm apaśyataḥ manye dīrghā bhaviṣyanti rātrayo mama jāgrataḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 013"}
{"quote": "godāvarīṃ janasthānam imaṃ prasravaṇaṃ girim sarvāṇy anucariṣyāmi yadi sītā hi dṛśyate", "category": "Epic, Ramayana", "book": "Ramayana", "position": "Kanda 3, Sarga 060, Verse 014"}
{"quote": "evaṃ saṃbhāṣamāṇau tāv anyonyaṃ bhrātarāv ubhau vasuṃdharāyāṃ patitaṃ puṣpamārgam apaśyatām", "category": "Epic, Ramayana", "book": "Ramayana", "position": "Kanda 3, Sarga 060, Verse 015"}
{"quote": "tāṃ puṣpavṛṣṭiṃ patitāṃ dṛṣṭvā rāmo mahītale uvāca lakṣmaṇaṃ vīro duḥkhito duḥkhitaṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 016"}
{"quote": "abhijānāmi puṣpāṇi tānīmāmīha lakṣmaṇa apinaddhāni vaidehyā mayā dattāni kānane", "category": "Epic, Ramayana", "book": "Ramayana", "position": "Kanda 3, Sarga 060, Verse 017"}
{"quote": "evam uktvā mahābāhur lakṣmaṇaṃ puruṣarṣabham kruddho 'bravīd giriṃ tatra siṃhaḥ kṣudramṛgaṃ yathā", "category": "Epic, Ramayana", "book": "Ramayana", "position": "Kanda 3, Sarga 060, Verse 018"}
{"quote": "tāṃ hemavarṇāṃ hemābhāṃ sītāṃ darśaya parvata yāvat sānūni sarvāṇi na te vidhvaṃsayāmy aham", "category": "Epic, Ramayana", "book": "Ramayana", "position": "Kanda 3, Sarga 060, Verse 019"}
{"quote": "mama bāṇāgninirdagdho bhasmībhūto bhaviṣyasi asevyaḥ satataṃ caiva nistṛṇadrumapallavaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 020"}
{"quote": "imāṃ vā saritaṃ cādya śoṣayiṣyāmi lakṣmaṇa yadi nākhyāti me sītām adya candranibhānanām", "category": "Epic, Ramayana", "book": "Ramayana", "position": "Kanda 3, Sarga 060, Verse 021"}
{"quote": "evaṃ sa ruṣito rāmo didhakṣann iva cakṣuṣā dadarśa bhūmau niṣkrāntaṃ rākṣasasya padaṃ mahat", "category": "Epic, Ramayana", "book": "Ramayana", "position": "Kanda 3, Sarga 060, Verse 022"}
{"quote": "sa samīkṣya parikrāntaṃ sītāyā rākṣasasya ca saṃbhrāntahṛdayo rāmaḥ śaśaṃsa bhrātaraṃ priyam", "category": "Epic, Ramayana", "book": "Ramayana", "position": "Kanda 3, Sarga 060, Verse 023"}
{"quote": "paśya lakṣmaṇa vaidehyāḥ śīrṇāḥ kanakabindavaḥ bhūṣaṇānāṃ hi saumitre mālyāni vividhāni ca", "category": "Epic, Ramayana", "book": "Ramayana", "position": "Kanda 3, Sarga 060, Verse 024"}
{"quote": "taptabindunikāśaiś ca citraiḥ kṣatajabindubhiḥ āvṛtaṃ paśya saumitre sarvato dharaṇītalam", "category": "Epic, Ramayana", "book": "Ramayana", "position": "Kanda 3, Sarga 060, Verse 025"}
{"quote": "manye lakṣmaṇa vaidehī rākṣasaiḥ kāmarūpibhiḥ bhittvā bhittvā vibhaktā vā bhakṣitā vā bhaviṣyati", "category": "Epic, Ramayana", "book": "Ramayana", "position": "Kanda 3, Sarga 060, Verse 026"}
{"quote": "tasya nimittaṃ vaidehyā dvayor vivadamānayoḥ babhūva yuddhaṃ saumitre ghoraṃ rākṣasayor iha", "category": "Epic, Ramayana", "book": "Ramayana", "position": "Kanda 3, Sarga 060, Verse 027"}
{"quote": "muktāmaṇicitaṃ cedaṃ tapanīyavibhūṣitam dharaṇyāṃ patitaṃ saumya kasya bhagnaṃ mahad dhanuḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 028"}
{"quote": "taruṇādityasaṃkāśaṃ vaidūryagulikācitam viśīrṇaṃ patitaṃ bhūmau kavacaṃ kasya kāñcanam", "category": "Epic, Ramayana", "book": "Ramayana", "position": "Kanda 3, Sarga 060, Verse 029"}
{"quote": "chatraṃ śataśalākaṃ ca divyamālyopaśobhitam bhagnadaṇḍam idaṃ kasya bhūmau saumya nipātitam", "category": "Epic, Ramayana", "book": "Ramayana", "position": "Kanda 3, Sarga 060, Verse 030"}
{"quote": "kāñcanoraśchadāś ceme piśācavadanāḥ kharāḥ bhīmarūpā mahākāyāḥ kasya vā nihatā raṇe", "category": "Epic, Ramayana", "book": "Ramayana", "position": "Kanda 3, Sarga 060, Verse 031"}
{"quote": "dīptapāvakasaṃkāśo dyutimān samaradhvajaḥ apaviddhaś ca bhagnaś ca kasya sāṃgrāmiko rathaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 032"}
{"quote": "rathākṣamātrā viśikhās tapanīyavibhūṣaṇāḥ kasyeme 'bhihatā bāṇāḥ prakīrṇā ghorakarmaṇaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 033"}
{"quote": "vairaṃ śataguṇaṃ paśya mamedaṃ jīvitāntakam sughorahṛdayaiḥ saumya rākṣasaiḥ kāmarūpibhiḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 034"}
{"quote": "hṛtā mṛtā vā sītā hi bhakṣitā vā tapasvinī na dharmas trāyate sītāṃ hriyamāṇāṃ mahāvane", "category": "Epic, Ramayana", "book": "Ramayana", "position": "Kanda 3, Sarga 060, Verse 035"}
{"quote": "bhakṣitāyāṃ hi vaidehyāṃ hṛtāyām api lakṣmaṇa ke hi loke priyaṃ kartuṃ śaktāḥ saumya mameśvarāḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 036"}
{"quote": "kartāram api lokānāṃ śūraṃ karuṇavedinam ajñānād avamanyeran sarvabhūtāni lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 060, Verse 037"}
{"quote": "mṛduṃ lokahite yuktaṃ dāntaṃ karuṇavedinam nirvīrya iti manyante nūnaṃ māṃ tridaśeśvarāḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 038"}
{"quote": "māṃ prāpya hi guṇo doṣaḥ saṃvṛttaḥ paśya lakṣmaṇa adyaiva sarvabhūtānāṃ rakṣasām abhavāya ca saṃhṛtyaiva śaśijyotsnāṃ mahān sūrya ivoditaḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 039"}
{"quote": "naiva yakṣā na gandharvā na piśācā na rākṣasāḥ kiṃnarā vā manuṣyā vā sukhaṃ prāpsyanti lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 060, Verse 040"}
{"quote": "mamāstrabāṇasaṃpūrṇam ākāśaṃ paśya lakṣmaṇa niḥsaṃpātaṃ kariṣyāmi hy adya trailokyacāriṇām", "category": "Epic, Ramayana", "book": "Ramayana", "position": "Kanda 3, Sarga 060, Verse 041"}
{"quote": "saṃniruddhagrahagaṇam āvāritaniśākaram vipranaṣṭānalamarudbhāskaradyutisaṃvṛtam", "category": "Epic, Ramayana", "book": "Ramayana", "position": "Kanda 3, Sarga 060, Verse 042"}
{"quote": "vinirmathitaśailāgraṃ śuṣyamāṇajalāśayam dhvastadrumalatāgulmaṃ vipraṇāśitasāgaram", "category": "Epic, Ramayana", "book": "Ramayana", "position": "Kanda 3, Sarga 060, Verse 043"}
{"quote": "na tāṃ kuśalinīṃ sītāṃ pradāsyanti mameśvarāḥ asmin muhūrte saumitre mama drakṣyanti vikramam", "category": "Epic, Ramayana", "book": "Ramayana", "position": "Kanda 3, Sarga 060, Verse 044"}
{"quote": "nākāśam utpatiṣyanti sarvabhūtāni lakṣmaṇa mama cāpaguṇān muktair bāṇajālair nirantaram", "category": "Epic, Ramayana", "book": "Ramayana", "position": "Kanda 3, Sarga 060, Verse 045"}
{"quote": "arditaṃ mama nārācair dhvastabhrāntamṛgadvijam samākulam amaryādaṃ jagat paśyādya lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 060, Verse 046"}
{"quote": "ākarṇapūrṇair iṣubhir jīvalokaṃ durāvaraiḥ kariṣye maithilīhetor apiśācam arākṣasaṃ", "category": "Epic, Ramayana", "book": "Ramayana", "position": "Kanda 3, Sarga 060, Verse 047"}
{"quote": "mama roṣaprayuktānāṃ sāyakānāṃ balaṃ surāḥ drakṣyanty adya vimuktānām amarṣād dūragāminām", "category": "Epic, Ramayana", "book": "Ramayana", "position": "Kanda 3, Sarga 060, Verse 048"}
{"quote": "naiva devā na daiteyā na piśācā na rākṣasāḥ bhaviṣyanti mama krodhāt trailokye vipraṇāśite", "category": "Epic, Ramayana", "book": "Ramayana", "position": "Kanda 3, Sarga 060, Verse 049"}
{"quote": "devadānavayakṣāṇāṃ lokā ye rakṣasām api bahudhā nipatiṣyanti bāṇaughaiḥ śakulīkṛtāḥ nirmaryādān imāṃl lokān kariṣyāmy adya sāyakaiḥ", "category": "Epic, Ramayana", "book": "Ramayana", "position": "Kanda 3, Sarga 060, Verse 050"}
{"quote": "yathā jarā yathā mṛtyur yathākālo yathāvidhiḥ nityaṃ na pratihanyante sarvabhūteṣu lakṣmaṇa tathāhaṃ krodhasaṃyukto na nivāryo 'smy asaṃśayam", "category": "Epic, Ramayana", "book": "Ramayana", "position": "Kanda 3, Sarga 060, Verse 051"}
{"quote": "pureva me cārudatīm aninditāṃ diśanti sītāṃ yadi nādya maithilīm sadevagandharvamanuṣya pannagaṃ jagat saśailaṃ parivartayāmy aham", "category": "Epic, Ramayana", "book": "Ramayana", "position": "Kanda 3, Sarga 060, Verse 052"}
{"quote": "tapyamānaṃ tathā rāmaṃ sītāharaṇakarśitam lokānām abhave yuktaṃ sāmvartakam ivānalam", "category": "Epic, Ramayana", "book": "Ramayana", "position": "Kanda 3, Sarga 061, Verse 001"}
{"quote": "vīkṣamāṇaṃ dhanuḥ sajyaṃ niḥśvasantaṃ muhur muhuḥ hantukāmaṃ paśuṃ rudraṃ kruddhaṃ dakṣakratau yathā", "category": "Epic, Ramayana", "book": "Ramayana", "position": "Kanda 3, Sarga 061, Verse 002"}
{"quote": "adṛṣṭapūrvaṃ saṃkruddhaṃ dṛṣṭvā rāmaṃ sa lakṣmaṇaḥ abravīt prāñjalir vākyaṃ mukhena pariśuṣyatā", "category": "Epic, Ramayana", "book": "Ramayana", "position": "Kanda 3, Sarga 061, Verse 003"}
{"quote": "purā bhūtvā mṛdur dāntaḥ sarvabhūtahite rataḥ na krodhavaśam āpannaḥ prakṛtiṃ hātum arhasi", "category": "Epic, Ramayana", "book": "Ramayana", "position": "Kanda 3, Sarga 061, Verse 004"}
{"quote": "candre lakṣṇīḥ prabhā sūrye gatir vāyau bhuvi kṣamā etac ca niyataṃ sarvaṃ tvayi cānuttamaṃ yaśaḥ", "category": "Epic, Ramayana", "book": "Ramayana", "position": "Kanda 3, Sarga 061, Verse 005"}
{"quote": "na tu jānāmi kasyāyaṃ bhagnaḥ sāṃgrāmiko rathaḥ kena vā kasya vā hetoḥ sāyudhaḥ saparicchadaḥ", "category": "Epic, Ramayana", "book": "Ramayana", "position": "Kanda 3, Sarga 061, Verse 006"}
{"quote": "khuranemikṣataś cāyaṃ sikto rudhirabindubhiḥ deśo nivṛttasaṃgrāmaḥ sughoraḥ pārthivātmaja", "category": "Epic, Ramayana", "book": "Ramayana", "position": "Kanda 3, Sarga 061, Verse 007"}
{"quote": "ekasya tu vimardo 'yaṃ na dvayor vadatāṃ vara na hi vṛttaṃ hi paśyāmi balasya mahataḥ padam", "category": "Epic, Ramayana", "book": "Ramayana", "position": "Kanda 3, Sarga 061, Verse 008"}
{"quote": "naikasya tu kṛte lokān vināśayitum arhasi yuktadaṇḍā hi mṛdavaḥ praśāntā vasudhādhipāḥ", "category": "Epic, Ramayana", "book": "Ramayana", "position": "Kanda 3, Sarga 061, Verse 009"}
{"quote": "sadā tvaṃ sarvabhūtānāṃ śaraṇyaḥ paramā gatiḥ ko nu dārapraṇāśaṃ te sādhu manyeta rāghava", "category": "Epic, Ramayana", "book": "Ramayana", "position": "Kanda 3, Sarga 061, Verse 010"}
{"quote": "saritaḥ sāgarāḥ śailā devagandharvadānavāḥ nālaṃ te vipriyaṃ kartuṃ dīkṣitasyeva sādhavaḥ", "category": "Epic, Ramayana", "book": "Ramayana", "position": "Kanda 3, Sarga 061, Verse 011"}
{"quote": "yena rājan hṛtā sītā tam anveṣitum arhasi maddvitīyo dhanuṣpāṇiḥ sahāyaiḥ paramarṣibhiḥ", "category": "Epic, Ramayana", "book": "Ramayana", "position": "Kanda 3, Sarga 061, Verse 012"}
{"quote": "samudraṃ ca viceṣyāmaḥ parvatāṃś ca vanāni ca guhāś ca vividhā ghorā nalinīḥ pārvatīś ca ha", "category": "Epic, Ramayana", "book": "Ramayana", "position": "Kanda 3, Sarga 061, Verse 013"}
{"quote": "devagandharvalokāṃś ca viceṣyāmaḥ samāhitāḥ yāvan nādhigamiṣyāmas tava bhāryāpahāriṇam", "category": "Epic, Ramayana", "book": "Ramayana", "position": "Kanda 3, Sarga 061, Verse 014"}
{"quote": "na cet sāmnā pradāsyanti patnīṃ te tridaśeśvarāḥ kosalendra tataḥ paścāt prāptakālaṃ kariṣyasi", "category": "Epic, Ramayana", "book": "Ramayana", "position": "Kanda 3, Sarga 061, Verse 015"}
{"quote": "śīlena sāmnā vinayena sītāṃ nayena na prāpsyasi cen narendra tataḥ samutsādaya hemapuṅkhair mahendravajrapratimaiḥ śaraughaiḥ", "category": "Epic, Ramayana", "book": "Ramayana", "position": "Kanda 3, Sarga 061, Verse 016"}
{"quote": "taṃ tathā śokasaṃtaptaṃ vilapantam anāthavat mohena mahatāviṣṭaṃ paridyūnam acetanam", "category": "Epic, Ramayana", "book": "Ramayana", "position": "Kanda 3, Sarga 062, Verse 001"}
{"quote": "tataḥ saumitrir āśvāsya muhūrtād iva lakṣmaṇaḥ rāmaṃ saṃbodhayām āsa caraṇau cābhipīḍayan", "category": "Epic, Ramayana", "book": "Ramayana", "position": "Kanda 3, Sarga 062, Verse 002"}
{"quote": "mahatā tapasā rāma mahatā cāpi karmaṇā rājñā daśarathenāsīl labdho 'mṛtam ivāmaraiḥ", "category": "Epic, Ramayana", "book": "Ramayana", "position": "Kanda 3, Sarga 062, Verse 003"}
{"quote": "tava caiva guṇair baddhas tvadviyogān mahīpatiḥ rājā devatvam āpanno bharatasya yathā śrutam", "category": "Epic, Ramayana", "book": "Ramayana", "position": "Kanda 3, Sarga 062, Verse 004"}
{"quote": "yadi duḥkham idaṃ prāptaṃ kākutstha na sahiṣyase prākṛtaś cālpasattvaś ca itaraḥ kaḥ sahiṣyati", "category": "Epic, Ramayana", "book": "Ramayana", "position": "Kanda 3, Sarga 062, Verse 005"}
{"quote": "duḥkhito hi bhavāṃl lokāṃs tejasā yadi dhakṣyate ārtāḥ prajā naravyāghra kva nu yāsyanti nirvṛtim", "category": "Epic, Ramayana", "book": "Ramayana", "position": "Kanda 3, Sarga 062, Verse 006"}
{"quote": "lokasvabhāva evaiṣa yayātir nahuṣātmajaḥ gataḥ śakreṇa sālokyam anayas taṃ samaspṛśat", "category": "Epic, Ramayana", "book": "Ramayana", "position": "Kanda 3, Sarga 062, Verse 007"}
{"quote": "maharṣayo vasiṣṭhas tu yaḥ pitur naḥ purohitaḥ ahnā putraśataṃ jajñe tathaivāsya punar hatam", "category": "Epic, Ramayana", "book": "Ramayana", "position": "Kanda 3, Sarga 062, Verse 008"}
{"quote": "yā ceyaṃ jagato mātā devī lokanamaskṛtā asyāś ca calanaṃ bhūmer dṛśyate satyasaṃśrava", "category": "Epic, Ramayana", "book": "Ramayana", "position": "Kanda 3, Sarga 062, Verse 009"}
{"quote": "yau cemau jagatāṃ netre yatra sarvaṃ pratiṣṭhitam ādityacandrau grahaṇam abhyupetau mahābalau", "category": "Epic, Ramayana", "book": "Ramayana", "position": "Kanda 3, Sarga 062, Verse 010"}
{"quote": "sumahānty api bhūtāni devāś ca puruṣarṣabha na daivasya pramuñcanti sarvabhūtāni dehinaḥ", "category": "Epic, Ramayana", "book": "Ramayana", "position": "Kanda 3, Sarga 062, Verse 011"}
{"quote": "śakrādiṣv api deveṣu vartamānau nayānayau śrūyete naraśārdūla na tvaṃ vyathitum arhasi", "category": "Epic, Ramayana", "book": "Ramayana", "position": "Kanda 3, Sarga 062, Verse 012"}
{"quote": "naṣṭāyām api vaidehyāṃ hṛtāyām api cānagha śocituṃ nārhase vīra yathānyaḥ prākṛtas tathā", "category": "Epic, Ramayana", "book": "Ramayana", "position": "Kanda 3, Sarga 062, Verse 013"}
{"quote": "tvadvidhā hi na śocanti satataṃ satyadarśinaḥ sumahatsv api kṛcchreṣu rāmānirviṇṇadarśaṇāḥ", "category": "Epic, Ramayana", "book": "Ramayana", "position": "Kanda 3, Sarga 062, Verse 014"}
{"quote": "tattvato hi naraśreṣṭha buddhyā samanucintaya buddhyā yuktā mahāprājñā vijānanti śubhāśubhe", "category": "Epic, Ramayana", "book": "Ramayana", "position": "Kanda 3, Sarga 062, Verse 015"}
{"quote": "adṛṣṭaguṇadoṣāṇām adhṛtānāṃ ca karmaṇām nāntareṇa kriyāṃ teṣāṃ phalam iṣṭaṃ pravartate", "category": "Epic, Ramayana", "book": "Ramayana", "position": "Kanda 3, Sarga 062, Verse 016"}
{"quote": "mām eva hi purā vīra tvam eva bahuṣo 'nvaśāḥ anuśiṣyād dhi ko nu tvām api sākṣād bṛhaspatiḥ", "category": "Epic, Ramayana", "book": "Ramayana", "position": "Kanda 3, Sarga 062, Verse 017"}
{"quote": "buddhiś ca te mahāprājña devair api duranvayā śokenābhiprasuptaṃ te jñānaṃ saṃbodhayāmy aham", "category": "Epic, Ramayana", "book": "Ramayana", "position": "Kanda 3, Sarga 062, Verse 018"}
{"quote": "divyaṃ ca mānuṣaṃ caivam ātmanaś ca parākramam ikṣvākuvṛṣabhāvekṣya yatasva dviṣatāṃ badhe", "category": "Epic, Ramayana", "book": "Ramayana", "position": "Kanda 3, Sarga 062, Verse 019"}
{"quote": "kiṃ te sarvavināśena kṛtena puruṣarṣabha tam eva tu ripuṃ pāpaṃ vijñāyoddhartum arhasi", "category": "Epic, Ramayana", "book": "Ramayana", "position": "Kanda 3, Sarga 062, Verse 020"}
{"quote": "pūrvajo 'py uktamātras tu lakṣmaṇena subhāṣitam sāragrāhī mahāsāraṃ pratijagrāha rāghavaḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 001"}
{"quote": "saṃnigṛhya mahābāhuḥ pravṛddhaṃ kopam ātmanaḥ avaṣṭabhya dhanuś citraṃ rāmo lakṣmaṇam abravīt", "category": "Epic, Ramayana", "book": "Ramayana", "position": "Kanda 3, Sarga 063, Verse 002"}
{"quote": "kiṃ kariṣyāvahe vatsa kva vā gacchāva lakṣmaṇa kenopāyena paśyeyaṃ sītām iti vicintaya", "category": "Epic, Ramayana", "book": "Ramayana", "position": "Kanda 3, Sarga 063, Verse 003"}
{"quote": "taṃ tathā paritāpārtaṃ lakṣmaṇo rāmam abravīt idam eva janasthānaṃ tvam anveṣitum arhasi", "category": "Epic, Ramayana", "book": "Ramayana", "position": "Kanda 3, Sarga 063, Verse 004"}
{"quote": "rākṣasair bahubhiḥ kīrṇaṃ nānādrumalatāyutam santīha giridurgāṇi nirdarāḥ kandarāṇi ca", "category": "Epic, Ramayana", "book": "Ramayana", "position": "Kanda 3, Sarga 063, Verse 005"}
{"quote": "guhāś ca vividhā ghorā nānāmṛgagaṇākulāḥ āvāsāḥ kiṃnarāṇāṃ ca gandharvabhavanāni ca", "category": "Epic, Ramayana", "book": "Ramayana", "position": "Kanda 3, Sarga 063, Verse 006"}
{"quote": "tāni yukto mayā sārdhaṃ tvam anveṣitum arhasi tvadvidho buddhisaṃpannā māhātmāno nararṣabha", "category": "Epic, Ramayana", "book": "Ramayana", "position": "Kanda 3, Sarga 063, Verse 007"}
{"quote": "āpatsu na prakampante vāyuvegair ivācalāḥ ity uktas tad vanaṃ sarvaṃ vicacāra salakṣmaṇaḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 008"}
{"quote": "kruddho rāmaḥ śaraṃ ghoraṃ saṃdhāya dhanuṣi kṣuram tataḥ parvatakūṭābhaṃ mahābhāgaṃ dvijottamam", "category": "Epic, Ramayana", "book": "Ramayana", "position": "Kanda 3, Sarga 063, Verse 009"}
{"quote": "dadarśa patitaṃ bhūmau kṣatajārdraṃ jaṭāyuṣam taṃ dṛṣṭvā giriśṛṅgābhaṃ rāmo lakṣmaṇam abravīt anena sītā vaidehī bhakṣitā nātra saṃśayaḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 010"}
{"quote": "gṛdhrarūpam idaṃ vyaktaṃ rakṣo bhramati kānanam bhakṣayitvā viśālākṣīm āste sītāṃ yathāsukham enaṃ vadhiṣye dīptāgrair ghorair bāṇair ajihmagaiḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 011"}
{"quote": "ity uktvābhyapatad gṛdhraṃ saṃdhāya dhanuṣi kṣuram kruddho rāmaḥ samudrāntāṃ cālayann iva medinīm", "category": "Epic, Ramayana", "book": "Ramayana", "position": "Kanda 3, Sarga 063, Verse 012"}
{"quote": "taṃ dīnadīnayā vācā saphenaṃ rudhiraṃ vaman abhyabhāṣata pakṣī tu rāmaṃ daśarathātmajam", "category": "Epic, Ramayana", "book": "Ramayana", "position": "Kanda 3, Sarga 063, Verse 013"}
{"quote": "yām oṣadhim ivāyuṣmann anveṣasi mahāvane sā devī mama ca prāṇā rāvaṇenobhayaṃ hṛtam", "category": "Epic, Ramayana", "book": "Ramayana", "position": "Kanda 3, Sarga 063, Verse 014"}
{"quote": "tvayā virahitā devī lakṣmaṇena ca rāghava hriyamāṇā mayā dṛṣṭā rāvaṇena balīyasā", "category": "Epic, Ramayana", "book": "Ramayana", "position": "Kanda 3, Sarga 063, Verse 015"}
{"quote": "sītām abhyavapan no 'haṃ rāvaṇaś ca raṇe mayā vidhvaṃsitarathacchatraḥ pātito dharaṇītale", "category": "Epic, Ramayana", "book": "Ramayana", "position": "Kanda 3, Sarga 063, Verse 016"}
{"quote": "etad asya dhanur bhagnam etad asya śarāvaram ayam asya raṇe rāma bhagnaḥ sāṃgrāmiko rathaḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 017"}
{"quote": "pariśrāntasya me pakṣau chittvā khaḍgena rāvaṇaḥ sītām ādāya vaidehīm utpapāta vihāyasaṃ rakṣasā nihataṃ pūrvma na māṃ hantuṃ tvam arhasi", "category": "Epic, Ramayana", "book": "Ramayana", "position": "Kanda 3, Sarga 063, Verse 018"}
{"quote": "rāmas tasya tu vijñāya sītāsaktāṃ priyāṃ kathām gṛdhrarājaṃ pariṣvajya ruroda sahalakṣmaṇaḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 019"}
{"quote": "ekam ekāyane durge niḥśvasantaṃ kathaṃ cana samīkṣya duḥkhito rāmaḥ saumitrim idam abravīt", "category": "Epic, Ramayana", "book": "Ramayana", "position": "Kanda 3, Sarga 063, Verse 020"}
{"quote": "rājyād bhraṃśo vane vāsaḥ sītā naṣṭā hato dvijaḥ īdṛśīyaṃ mamālakṣmīr nirdahed api pāvakam", "category": "Epic, Ramayana", "book": "Ramayana", "position": "Kanda 3, Sarga 063, Verse 021"}
{"quote": "saṃpūrṇam api ced adya pratareyaṃ mahodadhim so 'pi nūnaṃ mamālakṣmyā viśuṣyet saritāṃ patiḥ", "category": "Epic, Ramayana", "book": "Ramayana", "position": "Kanda 3, Sarga 063, Verse 022"}
{"quote": "nāsty abhāgyataro loke matto 'smin sacarācare yeneyaṃ mahatī prāptā mayā vyasanavāgurā", "category": "Epic, Ramayana", "book": "Ramayana", "position": "Kanda 3, Sarga 063, Verse 023"}
{"quote": "ayaṃ pitṛvayasyo me gṛdhrarājo jarānvitaḥ śete vinihato bhūmau mama bhāgyaviparyayāt", "category": "Epic, Ramayana", "book": "Ramayana", "position": "Kanda 3, Sarga 063, Verse 024"}
{"quote": "ity evam uktvā bahuśo rāghavaḥ sahalakṣmaṇaḥ jaṭāyuṣaṃ ca pasparśa pitṛsnehaṃ nidarśayan", "category": "Epic, Ramayana", "book": "Ramayana", "position": "Kanda 3, Sarga 063, Verse 025"}
{"quote": "nikṛttapakṣaṃ rudhirāvasiktaṃ taṃ gṛdhrarājaṃ parirabhya rāmaḥ kva maithili prāṇasamā mameti vimucya vācaṃ nipapāta bhūmau", "category": "Epic, Ramayana", "book": "Ramayana", "position": "Kanda 3, Sarga 063, Verse 026"}
{"quote": "rāmaḥ prekṣya tu taṃ gṛdhraṃ bhuvi raudreṇa pātitam saumitriṃ mitrasaṃpannam idaṃ vacanam abravīt", "category": "Epic, Ramayana", "book": "Ramayana", "position": "Kanda 3, Sarga 064, Verse 001"}
{"quote": "mamāyaṃ nūnam artheṣu yatamāno vihaṃgamaḥ rākṣasena hataḥ saṃkhye prāṇāṃs tyajati dustyajān", "category": "Epic, Ramayana", "book": "Ramayana", "position": "Kanda 3, Sarga 064, Verse 002"}
{"quote": "ayam asya śarīre 'smin prāṇo lakṣmaṇa vidyate tathā svaravihīno 'yaṃ viklavaṃ samudīkṣate", "category": "Epic, Ramayana", "book": "Ramayana", "position": "Kanda 3, Sarga 064, Verse 003"}
{"quote": "jaṭāyo yadi śaknoṣi vākyaṃ vyāharituṃ punaḥ sītām ākhyāhi bhadraṃ te vadham ākhyāhi cātmanaḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 004"}
{"quote": "kiṃnimitto 'harat sītāṃ rāvaṇas tasya kiṃ mayā aparāddhaṃ tu yaṃ dṛṣṭvā rāvaṇena hṛtā priyā", "category": "Epic, Ramayana", "book": "Ramayana", "position": "Kanda 3, Sarga 064, Verse 005"}
{"quote": "kathaṃ tac candrasaṃkāśaṃ mukham āsīn manoharam sītayā kāni coktāni tasmin kāle dvijottama", "category": "Epic, Ramayana", "book": "Ramayana", "position": "Kanda 3, Sarga 064, Verse 006"}
{"quote": "kathaṃvīryaḥ kathaṃrūpaḥ kiṃkarmā sa ca rākṣasaḥ kva cāsya bhavanaṃ tāta brūhi me paripṛcchataḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 007"}
{"quote": "tam udvīkṣyātha dīnātmā vilapantam anantaram vācātisannayā rāmaṃ jaṭāyur idam abravīt", "category": "Epic, Ramayana", "book": "Ramayana", "position": "Kanda 3, Sarga 064, Verse 008"}
{"quote": "sā hṛtā rākṣasendreṇa rāvaṇena vihāyasā māyām āsthāya vipulāṃ vātadurdinasaṃkulām", "category": "Epic, Ramayana", "book": "Ramayana", "position": "Kanda 3, Sarga 064, Verse 009"}
{"quote": "pariśrāntasya me tāta pakṣau chittvā niśācaraḥ sītām ādāya vaidehīṃ prayāto dakṣiṇā mukhaḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 010"}
{"quote": "uparudhyanti me prāṇā dṛṣṭir bhramati rāghava paśyāmi vṛkṣān sauvarṇān uśīrakṛtamūrdhajān", "category": "Epic, Ramayana", "book": "Ramayana", "position": "Kanda 3, Sarga 064, Verse 011"}
{"quote": "yena yāti muhūrtena sītām ādāya rāvaṇaḥ vipranaṣṭaṃ dhanaṃ kṣipraṃ tat svāmipratipadyate", "category": "Epic, Ramayana", "book": "Ramayana", "position": "Kanda 3, Sarga 064, Verse 012"}
{"quote": "vindo nāma muhūrto 'sau sa ca kākutstha nābudhat jhaṣavad baḍiśaṃ gṛhya kṣipram eva vinaśyati", "category": "Epic, Ramayana", "book": "Ramayana", "position": "Kanda 3, Sarga 064, Verse 013"}
{"quote": "na ca tvayā vyathā kāryā janakasya sutāṃ prati vaidehyā raṃsyase kṣipraṃ hatvā taṃ rākṣasaṃ raṇe", "category": "Epic, Ramayana", "book": "Ramayana", "position": "Kanda 3, Sarga 064, Verse 014"}
{"quote": "asaṃmūḍhasya gṛdhrasya rāmaṃ pratyanubhāṣataḥ āsyāt susrāva rudhiraṃ mriyamāṇasya sāmiṣam", "category": "Epic, Ramayana", "book": "Ramayana", "position": "Kanda 3, Sarga 064, Verse 015"}
{"quote": "putro viśravasaḥ sākṣād bhrātā vaiśravaṇasya ca ity uktvā durlabhān prāṇān mumoca patageśvaraḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 016"}
{"quote": "brūhi brūhīti rāmasya bruvāṇasya kṛtāñjaleḥ tyaktvā śarīraṃ gṛdhrasya jagmuḥ prāṇā vihāyasaṃ", "category": "Epic, Ramayana", "book": "Ramayana", "position": "Kanda 3, Sarga 064, Verse 017"}
{"quote": "sa nikṣipya śiro bhūmau prasārya caraṇau tadā vikṣipya ca śarīraṃ svaṃ papāta dharaṇītale", "category": "Epic, Ramayana", "book": "Ramayana", "position": "Kanda 3, Sarga 064, Verse 018"}
{"quote": "taṃ gṛdhraṃ prekṣya tāmrākṣaṃ gatāsum acalopamam rāmaḥ subahubhir duḥkhair dīnaḥ saumitrim abravīt", "category": "Epic, Ramayana", "book": "Ramayana", "position": "Kanda 3, Sarga 064, Verse 019"}
{"quote": "bahūni rakṣasāṃ vāse varṣāṇi vasatā sukham anena daṇḍakāraṇye vicīrṇam iha pakṣiṇā", "category": "Epic, Ramayana", "book": "Ramayana", "position": "Kanda 3, Sarga 064, Verse 020"}
{"quote": "anekavārṣiko yas tu cirakālaṃ samutthitaḥ so 'yam adya hataḥ śete kālo hi duratikramaḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 021"}
{"quote": "paśya lakṣmaṇa gṛdhro 'yam upakārī hataś ca me sītām abhyavapan no vai rāvaṇena balīyasā", "category": "Epic, Ramayana", "book": "Ramayana", "position": "Kanda 3, Sarga 064, Verse 022"}
{"quote": "gṛdhrarājyaṃ parityajya pitṛpaitāmahaṃ mahat mama hetor ayaṃ prāṇān mumoca patageśvaraḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 023"}
{"quote": "sarvatra khalu dṛśyante sādhavo dharmacāriṇaḥ śūrāḥ śaraṇyāḥ saumitre tiryagyonigateṣv api", "category": "Epic, Ramayana", "book": "Ramayana", "position": "Kanda 3, Sarga 064, Verse 024"}
{"quote": "sītāharaṇajaṃ duḥkhaṃ na me saumya tathāgatam yathā vināśo gṛdhrasya matkṛte ca paraṃtapa", "category": "Epic, Ramayana", "book": "Ramayana", "position": "Kanda 3, Sarga 064, Verse 025"}
{"quote": "rājā daśarathaḥ śrīmān yathā mama mayā yaśāḥ pūjanīyaś ca mānyaś ca tathāyaṃ patageśvaraḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 026"}
{"quote": "saumitre hara kāṣṭhāni nirmathiṣyāmi pāvakam gṛdhrarājaṃ didhakṣāmi matkṛte nidhanaṃ gatam", "category": "Epic, Ramayana", "book": "Ramayana", "position": "Kanda 3, Sarga 064, Verse 027"}
{"quote": "nāthaṃ patagalokasya citām āropayāmy aham imaṃ dhakṣyāmi saumitre hataṃ raudreṇa rakṣasā", "category": "Epic, Ramayana", "book": "Ramayana", "position": "Kanda 3, Sarga 064, Verse 028"}
{"quote": "yā gatir yajñaśīlānām āhitāgneś ca yā gatiḥ aparāvartināṃ yā ca yā ca bhūmipradāyinām", "category": "Epic, Ramayana", "book": "Ramayana", "position": "Kanda 3, Sarga 064, Verse 029"}
{"quote": "mayā tvaṃ samanujñāto gaccha lokān anuttamān gṛdhrarāja mahāsattva saṃskṛtaś ca mayā vraja", "category": "Epic, Ramayana", "book": "Ramayana", "position": "Kanda 3, Sarga 064, Verse 030"}
{"quote": "evam uktvā citāṃ dīptām āropya patageśvaram dadāha rāmo dharmātmā svabandhum iva duḥkhitaḥ", "category": "Epic, Ramayana", "book": "Ramayana", "position": "Kanda 3, Sarga 064, Verse 031"}
{"quote": "rāmo 'tha sahasaumitrir vanaṃ yātvā sa vīryavān sthūlān hatvā mahārohīn anu tastāra taṃ dvijam", "category": "Epic, Ramayana", "book": "Ramayana", "position": "Kanda 3, Sarga 064, Verse 032"}
{"quote": "rohimāṃsāni coddhṛtya peśīkṛtvā mahāyaśāḥ śakunāya dadau rāmo ramye haritaśādvale", "category": "Epic, Ramayana", "book": "Ramayana", "position": "Kanda 3, Sarga 064, Verse 033"}
{"quote": "yat tat pretasya martyasya kathayanti dvijātayaḥ tat svargagamanaṃ tasya kṣipraṃ rāmo jajāpa ha", "category": "Epic, Ramayana", "book": "Ramayana", "position": "Kanda 3, Sarga 064, Verse 034"}
{"quote": "tato godāvarīṃ gatvā nadīṃ naravarātmajau udakaṃ cakratus tasmai gṛdhrarājāya tāv ubhau", "category": "Epic, Ramayana", "book": "Ramayana", "position": "Kanda 3, Sarga 064, Verse 035"}
{"quote": "sa gṛdhrarājaḥ kṛtavān yaśaskaraṃ suduṣkaraṃ karma raṇe nipātitaḥ maharṣikalpena ca saṃskṛtas tadā jagāma puṇyāṃ gatim ātmanaḥ śubhām", "category": "Epic, Ramayana", "book": "Ramayana", "position": "Kanda 3, Sarga 064, Verse 036"}
{"quote": "kṛtvaivam udakaṃ tasmai prasthitau rāghavau tadā avekṣantau vane sītāṃ paścimāṃ jagmatur diśam", "category": "Epic, Ramayana", "book": "Ramayana", "position": "Kanda 3, Sarga 065, Verse 001"}
{"quote": "tāṃ diśaṃ dakṣiṇāṃ gatvā śaracāpāsidhāriṇau aviprahatam aikṣvākau panthānaṃ pratipedatuḥ", "category": "Epic, Ramayana", "book": "Ramayana", "position": "Kanda 3, Sarga 065, Verse 002"}
{"quote": "gulmair vṛkṣaiś ca bahubhir latābhiś ca praveṣṭitam āvṛtaṃ sarvato durgaṃ gahanaṃ ghoradarśanam", "category": "Epic, Ramayana", "book": "Ramayana", "position": "Kanda 3, Sarga 065, Verse 003"}
{"quote": "vyatikramya tu vegena gṛhītvā dakṣiṇāṃ diśam subhīmaṃ tan mahāraṇyaṃ vyatiyātau mahābalau", "category": "Epic, Ramayana", "book": "Ramayana", "position": "Kanda 3, Sarga 065, Verse 004"}
{"quote": "tataḥ paraṃ janasthānāt trikrośaṃ gamya rāghavau krauñcāraṇyaṃ viviśatur gahanaṃ tau mahaujasau", "category": "Epic, Ramayana", "book": "Ramayana", "position": "Kanda 3, Sarga 065, Verse 005"}
{"quote": "nānāmeghaghanaprakhyaṃ prahṛṣṭam iva sarvataḥ nānāvarṇaiḥ śubhaiḥ puṣpair mṛgapakṣigaṇair yutam", "category": "Epic, Ramayana", "book": "Ramayana", "position": "Kanda 3, Sarga 065, Verse 006"}
{"quote": "didṛkṣamāṇau vaidehīṃ tad vanaṃ tau vicikyatuḥ tatra tatrāvatiṣṭhantau sītāharaṇakarśitau", "category": "Epic, Ramayana", "book": "Ramayana", "position": "Kanda 3, Sarga 065, Verse 007"}
{"quote": "lakṣmaṇas tu mahātejāḥ sattvavāñ śīlavāñ śuciḥ abravīt prāñjalir vākyaṃ bhrātaraṃ dīptatejasaṃ", "category": "Epic, Ramayana", "book": "Ramayana", "position": "Kanda 3, Sarga 065, Verse 008"}
{"quote": "spandate me dṛḍhaṃ bāhur udvignam iva me manaḥ prāyaśaś cāpy aniṣṭāni nimittāny upalakṣaye", "category": "Epic, Ramayana", "book": "Ramayana", "position": "Kanda 3, Sarga 065, Verse 009"}
{"quote": "tasmāt sajjībhavārya tvaṃ kuruṣva vacanaṃ hitam mamaiva hi nimittāni sadyaḥ śaṃsanti saṃbhramam", "category": "Epic, Ramayana", "book": "Ramayana", "position": "Kanda 3, Sarga 065, Verse 010"}
{"quote": "eṣa vañculako nāma pakṣī paramadāruṇaḥ āvayor vijayaṃ yuddhe śaṃsann iva vinardati", "category": "Epic, Ramayana", "book": "Ramayana", "position": "Kanda 3, Sarga 065, Verse 011"}
{"quote": "tayor anveṣator evaṃ sarvaṃ tad vanam ojasā saṃjajñe vipulaḥ śabdaḥ prabhañjann iva tad vanam", "category": "Epic, Ramayana", "book": "Ramayana", "position": "Kanda 3, Sarga 065, Verse 012"}
{"quote": "saṃveṣṭitam ivātyarthaṃ gahanaṃ mātariśvanā vanasya tasya śabdo 'bhūd divam āpūrayann iva", "category": "Epic, Ramayana", "book": "Ramayana", "position": "Kanda 3, Sarga 065, Verse 013"}
{"quote": "taṃ śabdaṃ kāṅkṣamāṇas tu rāmaḥ kakṣe sahānujaḥ dadarśa sumahākāyaṃ rākṣasaṃ vipulorasaṃ", "category": "Epic, Ramayana", "book": "Ramayana", "position": "Kanda 3, Sarga 065, Verse 014"}
{"quote": "āsedatus tatas tatra tāv ubhau pramukhe sthitam vivṛddham aśirogrīvaṃ kabandham udare mukham", "category": "Epic, Ramayana", "book": "Ramayana", "position": "Kanda 3, Sarga 065, Verse 015"}
{"quote": "romabhir nicitais tīkṣṇair mahāgirim ivocchritam nīlameghanibhaṃ raudraṃ meghastanitaniḥsvanam", "category": "Epic, Ramayana", "book": "Ramayana", "position": "Kanda 3, Sarga 065, Verse 016"}
{"quote": "mahāpakṣmeṇa piṅgena vipulenāyatena ca ekenorasi ghoreṇa nayanenāśudarśinā", "category": "Epic, Ramayana", "book": "Ramayana", "position": "Kanda 3, Sarga 065, Verse 017"}
{"quote": "mahādaṃṣṭropapannaṃ taṃ lelihānaṃ mahāmukham bhakṣayantaṃ mahāghorān ṛkṣasiṃhamṛgadvipān", "category": "Epic, Ramayana", "book": "Ramayana", "position": "Kanda 3, Sarga 065, Verse 018"}
{"quote": "ghorau bhujau vikurvāṇam ubhau yojanam āyatau karābhyāṃ vividhān gṛhya ṛṣkān pakṣigaṇān mṛgān", "category": "Epic, Ramayana", "book": "Ramayana", "position": "Kanda 3, Sarga 065, Verse 019"}
{"quote": "ākarṣantaṃ vikarṣantam anekān mṛgayūthapān sthitam āvṛtya panthānaṃ tayor bhrātroḥ prapannayoḥ", "category": "Epic, Ramayana", "book": "Ramayana", "position": "Kanda 3, Sarga 065, Verse 020"}
{"quote": "atha tau samatikramya krośamātre dadarśatuḥ mahāntaṃ dāruṇaṃ bhīmaṃ kabandhaṃ bhujasaṃvṛtam", "category": "Epic, Ramayana", "book": "Ramayana", "position": "Kanda 3, Sarga 065, Verse 021"}
{"quote": "sa mahābāhur atyarthaṃ prasārya vipulau bhujau jagrāha sahitāv eva rāghavau pīḍayan balāt", "category": "Epic, Ramayana", "book": "Ramayana", "position": "Kanda 3, Sarga 065, Verse 022"}
{"quote": "khaḍginau dṛḍhadhanvānau tigmatejau mahābhujau bhrātarau vivaśaṃ prāptau kṛṣyamāṇau mahābalau", "category": "Epic, Ramayana", "book": "Ramayana", "position": "Kanda 3, Sarga 065, Verse 023"}
{"quote": "tāv uvāca mahābāhuḥ kabandho dānavottamaḥ kau yuvāṃ vṛṣabhaskandhau mahākhaḍgadhanurdharau", "category": "Epic, Ramayana", "book": "Ramayana", "position": "Kanda 3, Sarga 065, Verse 024"}
{"quote": "ghoraṃ deśam imaṃ prāptau mama bhakṣāv upasthitau vadataṃ kāryam iha vāṃ kimarthaṃ cāgatau yuvām", "category": "Epic, Ramayana", "book": "Ramayana", "position": "Kanda 3, Sarga 065, Verse 025"}
{"quote": "imaṃ deśam anuprāptau kṣudhārtasyeha tiṣṭhataḥ sabāṇacāpakhaḍgau ca tīkṣṇaśṛṅgāv ivarṣabhau mamāsyam anusaṃprāptau durlabhaṃ jīvitaṃ punaḥ", "category": "Epic, Ramayana", "book": "Ramayana", "position": "Kanda 3, Sarga 065, Verse 026"}
{"quote": "tasya tad vacanaṃ śrutvā kabandhasya durātmanaḥ uvāca lakṣmaṇaṃ rāmo mukhena pariśuṣyatā", "category": "Epic, Ramayana", "book": "Ramayana", "position": "Kanda 3, Sarga 065, Verse 027"}
{"quote": "kṛcchrāt kṛcchrataraṃ prāpya dāruṇaṃ satyavikrama vyasanaṃ jīvitāntāya prāptam aprāpya tāṃ priyām", "category": "Epic, Ramayana", "book": "Ramayana", "position": "Kanda 3, Sarga 065, Verse 028"}
{"quote": "kālasya sumahad vīryaṃ sarvabhūteṣu lakṣmaṇa tvāṃ ca māṃ ca naravyāghra vyasanaiḥ paśya mohitau nātibhāro 'sti daivasya sarvabhuteṣu lakṣmaṇa", "category": "Epic, Ramayana", "book": "Ramayana", "position": "Kanda 3, Sarga 065, Verse 029"}
{"quote": "śūrāś ca balavantaś ca kṛtāstrāś ca raṇājire kālābhipannāḥ sīdanti yathā vālukasetavaḥ", "category": "Epic, Ramayana", "book": "Ramayana", "position": "Kanda 3, Sarga 065, Verse 030"}
{"quote": "iti bruvāṇo dṛḍhasatyavikramo mahāyaśā dāśarathiḥ pratāpavān avekṣya saumitrim udagravikramaṃ sthirāṃ tadā svāṃ matim ātmanākarot", "category": "Epic, Ramayana", "book": "Ramayana", "position": "Kanda 3, Sarga 065, Verse 031"}
{"quote": "tau tu tatra sthitau dṛṣṭvā bhrātarau rāmalakṣmaṇau bāhupāśaparikṣiptau kabandho vākyam abravīt", "category": "Epic, Ramayana", "book": "Ramayana", "position": "Kanda 3, Sarga 066, Verse 001"}
{"quote": "tiṣṭhataḥ kiṃ nu māṃ dṛṣṭvā kṣudhārtaṃ kṣatriyarṣabhau āhārārthaṃ tu saṃdiṣṭau daivena gatacetasau", "category": "Epic, Ramayana", "book": "Ramayana", "position": "Kanda 3, Sarga 066, Verse 002"}
{"quote": "tac chrutvā lakṣmaṇo vākyaṃ prāptakālaṃ hitaṃ tadā uvācārtisamāpanno vikrame kṛtaniścayaḥ", "category": "Epic, Ramayana", "book": "Ramayana", "position": "Kanda 3, Sarga 066, Verse 003"}
{"quote": "tvāṃ ca māṃ ca purā tūrṇam ādatte rākṣasādhamaḥ tasmād asibhyām asyāśu bāhū chindāvahe gurū", "category": "Epic, Ramayana", "book": "Ramayana", "position": "Kanda 3, Sarga 066, Verse 004"}
{"quote": "tatas tau deśakālajñau khaḍgābhyām eva rāghavau acchindatāṃ susaṃhṛṣṭau bāhū tasyāṃsadeśayoḥ", "category": "Epic, Ramayana", "book": "Ramayana", "position": "Kanda 3, Sarga 066, Verse 005"}
{"quote": "dakṣiṇo dakṣiṇaṃ bāhum asaktam asinā tataḥ ciccheda rāmo vegena savyaṃ vīras tu lakṣmaṇaḥ", "category": "Epic, Ramayana", "book": "Ramayana", "position": "Kanda 3, Sarga 066, Verse 006"}
{"quote": "sa papāta mahābāhuś chinnabāhur mahāsvanaḥ khaṃ ca gāṃ ca diśaś caiva nādayañ jalado yathā", "category": "Epic, Ramayana", "book": "Ramayana", "position": "Kanda 3, Sarga 066, Verse 007"}
{"quote": "sa nikṛttau bhujau dṛṣṭvā śoṇitaughapariplutaḥ dīnaḥ papraccha tau vīrau kau yuvām iti dānavaḥ", "category": "Epic, Ramayana", "book": "Ramayana", "position": "Kanda 3, Sarga 066, Verse 008"}
{"quote": "iti tasya bruvāṇasya lakṣmaṇaḥ śubhalakṣaṇaḥ śaśaṃsa tasya kākutsthaṃ kabandhasya mahābalaḥ", "category": "Epic, Ramayana", "book": "Ramayana", "position": "Kanda 3, Sarga 066, Verse 009"}
{"quote": "ayam ikṣvākudāyādo rāmo nāma janaiḥ śrutaḥ asyaivāvarajaṃ viddhi bhrātaraṃ māṃ ca lakṣmaṇam", "category": "Epic, Ramayana", "book": "Ramayana", "position": "Kanda 3, Sarga 066, Verse 010"}
{"quote": "asya devaprabhāvasya vasato vijane vane rakṣasāpahṛtā bhāryā yām icchantāv ihāgatau", "category": "Epic, Ramayana", "book": "Ramayana", "position": "Kanda 3, Sarga 066, Verse 011"}
{"quote": "tvaṃ tu ko vā kimarthaṃ vā kabandha sadṛśo vane āsyenorasi dīptena bhagnajaṅgho viceṣṭase", "category": "Epic, Ramayana", "book": "Ramayana", "position": "Kanda 3, Sarga 066, Verse 012"}
{"quote": "evam uktaḥ kabandhas tu lakṣmaṇenottaraṃ vacaḥ uvāca paramaprītas tad indravacanaṃ smaran", "category": "Epic, Ramayana", "book": "Ramayana", "position": "Kanda 3, Sarga 066, Verse 013"}
{"quote": "svāgataṃ vāṃ naravyāghrau diṣṭyā paśyāmi cāpy aham diṣṭyā cemau nikṛttau me yuvābhyāṃ bāhubandhanau", "category": "Epic, Ramayana", "book": "Ramayana", "position": "Kanda 3, Sarga 066, Verse 014"}
{"quote": "virūpaṃ yac ca me rūpaṃ prāptaṃ hy avinayād yathā tan me śṛṇu naravyāghra tattvataḥ śaṃsatas tava", "category": "Epic, Ramayana", "book": "Ramayana", "position": "Kanda 3, Sarga 066, Verse 015"}
{"quote": "purā rāma mahābāho mahābalaparākrama rūpam āsīn mamācintyaṃ triṣu lokeṣu viśrutam yathā somasya śakrasya sūryasya ca yathā vapuḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 001"}
{"quote": "so 'haṃ rūpam idaṃ kṛtvā lokavitrāsanaṃ mahat ṛṣīn vanagatān rāma trāsayāmi tatas tataḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 002"}
{"quote": "tataḥ sthūlaśirā nāma maharṣiḥ kopito mayā saṃcinvan vividhaṃ vanyaṃ rūpeṇānena dharṣitaḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 003"}
{"quote": "tenāham uktaḥ prekṣyaivaṃ ghoraśāpābhidhāyinā etad eva nṛśaṃsaṃ te rūpam astu vigarhitam", "category": "Epic, Ramayana", "book": "Ramayana", "position": "Kanda 3, Sarga 067, Verse 004"}
{"quote": "sa mayā yācitaḥ kruddhaḥ śāpasyānto bhaved iti abhiśāpakṛtasyeti tenedaṃ bhāṣitaṃ vacaḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 005"}
{"quote": "yadā chittvā bhujau rāmas tvāṃ dahed vijane vane tadā tvaṃ prāpsyase rūpaṃ svam eva vipulaṃ śubham", "category": "Epic, Ramayana", "book": "Ramayana", "position": "Kanda 3, Sarga 067, Verse 006"}
{"quote": "śriyā virājitaṃ putraṃ danos tvaṃ viddhi lakṣmaṇa indrakopād idaṃ rūpaṃ prāptam evaṃ raṇājire", "category": "Epic, Ramayana", "book": "Ramayana", "position": "Kanda 3, Sarga 067, Verse 007"}
{"quote": "ahaṃ hi tapasogreṇa pitāmaham atoṣayam dīrgham āyuḥ sa me prādāt tato māṃ vibhramo 'spṛśat", "category": "Epic, Ramayana", "book": "Ramayana", "position": "Kanda 3, Sarga 067, Verse 008"}
{"quote": "dīrgham āyur mayā prāptaṃ kiṃ me śakraḥ kariṣyati ity evaṃ buddhim āsthāya raṇe śakram adharṣayam", "category": "Epic, Ramayana", "book": "Ramayana", "position": "Kanda 3, Sarga 067, Verse 009"}
{"quote": "tasya bāhupramuktena vajreṇa śataparvaṇā sakthinī ca śiraś caiva śarīre saṃpraveśitam", "category": "Epic, Ramayana", "book": "Ramayana", "position": "Kanda 3, Sarga 067, Verse 010"}
{"quote": "sa mayā yācyamānaḥ sann ānayad yamasādanam pitāmahavacaḥ satyaṃ tad astv iti mamābravīt", "category": "Epic, Ramayana", "book": "Ramayana", "position": "Kanda 3, Sarga 067, Verse 011"}
{"quote": "anāhāraḥ kathaṃ śakto bhagnasakthiśiromukhaḥ vajreṇābhihataḥ kālaṃ sudīrgham api jīvitum", "category": "Epic, Ramayana", "book": "Ramayana", "position": "Kanda 3, Sarga 067, Verse 012"}
{"quote": "evam uktas tu me śakro bāhū yojanam āyatau prādād āsyaṃ ca me kukṣau tīkṣṇadaṃṣṭram akalpayat", "category": "Epic, Ramayana", "book": "Ramayana", "position": "Kanda 3, Sarga 067, Verse 013"}
{"quote": "so 'haṃ bhujābhyāṃ dīrghābhyāṃ samākṛṣya vanecarān siṃhadvipamṛgavyāghrān bhakṣayāmi samantataḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 014"}
{"quote": "sa tu mām abravīd indro yadā rāmaḥ salakṣmaṇaḥ chetsyate samare bāhū tadā svargaṃ gamiṣyasi", "category": "Epic, Ramayana", "book": "Ramayana", "position": "Kanda 3, Sarga 067, Verse 015"}
{"quote": "sa tvaṃ rāmo 'si bhadraṃ te nāham anyena rāghava śakyo hantuṃ yathātattvam evam uktaṃ maharṣiṇā", "category": "Epic, Ramayana", "book": "Ramayana", "position": "Kanda 3, Sarga 067, Verse 016"}
{"quote": "ahaṃ hi matisācivyaṃ kariṣyāmi nararṣabha mitraṃ caivopadekṣyāmi yuvābhyāṃ saṃskṛto 'gninā", "category": "Epic, Ramayana", "book": "Ramayana", "position": "Kanda 3, Sarga 067, Verse 017"}
{"quote": "evam uktas tu dharmātmā danunā tena rāghavaḥ idaṃ jagāda vacanaṃ lakṣmaṇasyopaśṛṇvataḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 018"}
{"quote": "rāvaṇena hṛtā sītā mama bhāryā yaśasvinī niṣkrāntasya janasthānāt saha bhrātrā yathāsukham", "category": "Epic, Ramayana", "book": "Ramayana", "position": "Kanda 3, Sarga 067, Verse 019"}
{"quote": "nāmamātraṃ tu jānāmi na rūpaṃ tasya rakṣasaḥ nivāsaṃ vā prabhāvaṃ vā vayaṃ tasya na vidmahe", "category": "Epic, Ramayana", "book": "Ramayana", "position": "Kanda 3, Sarga 067, Verse 020"}
{"quote": "śokārtānām anāthānām evaṃ viparidhāvatām kāruṇyaṃ sadṛśaṃ kartum upakāre ca vartatām", "category": "Epic, Ramayana", "book": "Ramayana", "position": "Kanda 3, Sarga 067, Verse 021"}
{"quote": "kāṣṭhāny ānīya śuṣkāṇi kāle bhagnāni kuñjaraiḥ bhakṣyāmas tvāṃ vayaṃ vīra śvabhre mahati kalpite", "category": "Epic, Ramayana", "book": "Ramayana", "position": "Kanda 3, Sarga 067, Verse 022"}
{"quote": "sa tvaṃ sītāṃ samācakṣva yena vā yatra vā hṛtā kuru kalyāṇam atyarthaṃ yadi jānāsi tattvataḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 023"}
{"quote": "evam uktas tu rāmeṇa vākyaṃ danur anuttamam provāca kuśalo vaktuṃ vaktāram api rāghavam", "category": "Epic, Ramayana", "book": "Ramayana", "position": "Kanda 3, Sarga 067, Verse 024"}
{"quote": "divyam asti na me jñānaṃ nābhijānāmi maithilīm yas tāṃ jñāsyati taṃ vakṣye dagdhaḥ svaṃ rūpam āsthitaḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 025"}
{"quote": "adagdhasya hi vijñātuṃ śaktir asti na me prabho rākṣasaṃ taṃ mahāvīryaṃ sītā yena hṛtā tava", "category": "Epic, Ramayana", "book": "Ramayana", "position": "Kanda 3, Sarga 067, Verse 026"}
{"quote": "vijñānaṃ hi mahad bhraṣṭaṃ śāpadoṣeṇa rāghava svakṛtena mayā prāptaṃ rūpaṃ lokavigarhitam", "category": "Epic, Ramayana", "book": "Ramayana", "position": "Kanda 3, Sarga 067, Verse 027"}
{"quote": "kiṃ tu yāvan na yāty astaṃ savitā śrāntavāhanaḥ tāvan mām avaṭe kṣiptvā daha rāma yathāvidhi", "category": "Epic, Ramayana", "book": "Ramayana", "position": "Kanda 3, Sarga 067, Verse 028"}
{"quote": "dagdhas tvayāham avaṭe nyāyena raghunandana vakṣyāmi tam ahaṃ vīra yas taṃ jñāsyati rākṣasaṃ", "category": "Epic, Ramayana", "book": "Ramayana", "position": "Kanda 3, Sarga 067, Verse 029"}
{"quote": "tena sakhyaṃ ca kartavyaṃ nyāyyavṛttena rāghava kalpayiṣyati te prītaḥ sāhāyyaṃ laghuvikramaḥ", "category": "Epic, Ramayana", "book": "Ramayana", "position": "Kanda 3, Sarga 067, Verse 030"}
{"quote": "na hi tasyāsty avijñātaṃ triṣu lokeṣu rāghava sarvān parisṛto lokān purā vai kāraṇāntare", "category": "Epic, Ramayana", "book": "Ramayana", "position": "Kanda 3, Sarga 067, Verse 031"}
{"quote": "evam uktau tu tau vīrau kabandhena nareśvarau giripradaram āsādya pāvakaṃ visasarjatuḥ", "category": "Epic, Ramayana", "book": "Ramayana", "position": "Kanda 3, Sarga 068, Verse 001"}
{"quote": "lakṣmaṇas tu maholkābhir jvalitābhiḥ samantataḥ citām ādīpayām āsa sā prajajvāla sarvataḥ", "category": "Epic, Ramayana", "book": "Ramayana", "position": "Kanda 3, Sarga 068, Verse 002"}
{"quote": "tac charīraṃ kabandhasya ghṛtapiṇḍopamaṃ mahat medasā pacyamānasya mandaṃ dahati pāvaka", "category": "Epic, Ramayana", "book": "Ramayana", "position": "Kanda 3, Sarga 068, Verse 003"}
{"quote": "sa vidhūya citām āśu vidhūmo 'gnir ivotthitaḥ araje vāsasī vibhran mālāṃ divyāṃ mahābalaḥ", "category": "Epic, Ramayana", "book": "Ramayana", "position": "Kanda 3, Sarga 068, Verse 004"}
{"quote": "tataś citāyā vegena bhāsvaro virajāmbaraḥ utpapātāśu saṃhṛṣṭaḥ sarvapratyaṅgabhūṣaṇaḥ", "category": "Epic, Ramayana", "book": "Ramayana", "position": "Kanda 3, Sarga 068, Verse 005"}
{"quote": "vimāne bhāsvare tiṣṭhan haṃsayukte yaśaskare prabhayā ca mahātejā diśo daśa virājayan", "category": "Epic, Ramayana", "book": "Ramayana", "position": "Kanda 3, Sarga 068, Verse 006"}
{"quote": "so 'ntarikṣagato rāmaṃ kabandho vākyam abravīt śṛṇu rāghava tattvena yathā sīmām avāpsyasi", "category": "Epic, Ramayana", "book": "Ramayana", "position": "Kanda 3, Sarga 068, Verse 007"}
{"quote": "rāma ṣaḍ yuktayo loke yābhiḥ sarvaṃ vimṛśyate parimṛṣṭo daśāntena daśābhāgena sevyate", "category": "Epic, Ramayana", "book": "Ramayana", "position": "Kanda 3, Sarga 068, Verse 008"}
{"quote": "daśābhāgagato hīnas tvaṃ rāma sahalakṣmaṇaḥ yat kṛte vyasanaṃ prāptaṃ tvayā dārapradharṣaṇam", "category": "Epic, Ramayana", "book": "Ramayana", "position": "Kanda 3, Sarga 068, Verse 009"}
{"quote": "tad avaśyaṃ tvayā kāryaḥ sa suhṛt suhṛdāṃ vara akṛtvā na hi te siddhim ahaṃ paśyāmi cintayan", "category": "Epic, Ramayana", "book": "Ramayana", "position": "Kanda 3, Sarga 068, Verse 010"}
{"quote": "śrūyatāṃ rāma vakṣyāmi sugrīvo nāma vānaraḥ bhrātrā nirastaḥ kruddhena vālinā śakrasūnunā", "category": "Epic, Ramayana", "book": "Ramayana", "position": "Kanda 3, Sarga 068, Verse 011"}
{"quote": "ṛṣyamūke girivare pampāparyantaśobhite nivasaty ātmavān vīraś caturbhiḥ saha vānaraiḥ", "category": "Epic, Ramayana", "book": "Ramayana", "position": "Kanda 3, Sarga 068, Verse 012"}
{"quote": "vayasyaṃ taṃ kuru kṣipram ito gatvādya rāghava adrohāya samāgamya dīpyamāne vibhāvasau", "category": "Epic, Ramayana", "book": "Ramayana", "position": "Kanda 3, Sarga 068, Verse 013"}
{"quote": "na ca te so 'vamantavyaḥ sugrīvo vānarādhipaḥ kṛtajñaḥ kāmarūpī ca sahāyārthī ca vīryavān", "category": "Epic, Ramayana", "book": "Ramayana", "position": "Kanda 3, Sarga 068, Verse 014"}
{"quote": "śaktau hy adya yuvāṃ kartuṃ kāryaṃ tasya cikīrṣitam kṛtārtho vākṛtārtho vā kṛtyaṃ tava kariṣyati", "category": "Epic, Ramayana", "book": "Ramayana", "position": "Kanda 3, Sarga 068, Verse 015"}
{"quote": "sa ṛkṣarajasaḥ putraḥ pampām aṭati śaṅkitaḥ bhāskarasyaurasaḥ putro vālinā kṛtakilbiṣaḥ", "category": "Epic, Ramayana", "book": "Ramayana", "position": "Kanda 3, Sarga 068, Verse 016"}
{"quote": "saṃnidhāyāyudhaṃ kṣipram ṛṣyamūkālayaṃ kapim kuru rāghava satyena vayasyaṃ vanacāriṇam", "category": "Epic, Ramayana", "book": "Ramayana", "position": "Kanda 3, Sarga 068, Verse 017"}
{"quote": "sa hi sthānāni sarvāṇi kārtsnyena kapikuñjaraḥ naramāṃsāśināṃ loke naipuṇyād adhigacchati", "category": "Epic, Ramayana", "book": "Ramayana", "position": "Kanda 3, Sarga 068, Verse 018"}
{"quote": "na tasyāviditaṃ loke kiṃ cid asti hi rāghava yāvat sūryaḥ pratapati sahasrāṃśur ariṃdama", "category": "Epic, Ramayana", "book": "Ramayana", "position": "Kanda 3, Sarga 068, Verse 019"}
{"quote": "sa nadīr vipulāñ śailān giridurgāṇi kandarān anviṣya vānaraiḥ sārdhaṃ patnīṃ te 'dhigamiṣyati", "category": "Epic, Ramayana", "book": "Ramayana", "position": "Kanda 3, Sarga 068, Verse 020"}
{"quote": "vānarāṃś ca mahākāyān preṣayiṣyati rāghava diśo vicetuṃ tāṃ sītāṃ tvadviyogena śocatīm", "category": "Epic, Ramayana", "book": "Ramayana", "position": "Kanda 3, Sarga 068, Verse 021"}
{"quote": "sa meruśṛṅgāgragatām aninditāṃ praviśya pātālatale 'pi vāśritām plavaṃgamānāṃ pravaras tava priyāṃ nihatya rakṣāṃsi punaḥ pradāsyati", "category": "Epic, Ramayana", "book": "Ramayana", "position": "Kanda 3, Sarga 068, Verse 022"}
{"quote": "nidarśayitvā rāmāya sītāyāḥ pratipādane vākyam anvartham arthajñaḥ kabandhaḥ punar abravīt", "category": "Epic, Ramayana", "book": "Ramayana", "position": "Kanda 3, Sarga 069, Verse 001"}
{"quote": "eṣa rāma śivaḥ panthā yatraite puṣpitā drumāḥ pratīcīṃ diśam āśritya prakāśante manoramāḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 002"}
{"quote": "jambūpriyālapanasāḥ plakṣanyagrodhatindukāḥ aśvatthāḥ karṇikārāś ca cūtāś cānye ca pādapāḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 003"}
{"quote": "tān āruhyātha vā bhūmau pātayitvā ca tān balāt phalāny amṛtakalpāni bhakṣayantau gamiṣyathaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 004"}
{"quote": "caṅkramantau varān deśāñ śailāc chailaṃ vanād vanam tataḥ puṣkariṇīṃ vīrau pampāṃ nāma gamiṣyathaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 005"}
{"quote": "aśarkarām avibhraṃśāṃ samatīrtham aśaivalām rāma saṃjātavālūkāṃ kamalotpalaśobhitām", "category": "Epic, Ramayana", "book": "Ramayana", "position": "Kanda 3, Sarga 069, Verse 006"}
{"quote": "tatra haṃsāḥ plavāḥ krauñcāḥ kurarāś caiva rāghava valgusvarā nikūjanti pampāsalilagocarāḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 007"}
{"quote": "nodvijante narān dṛṣṭvā vadhasyākovidāḥ śubhāḥ ghṛtapiṇḍopamān sthūlāṃs tān dvijān bhakṣayiṣyathaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 008"}
{"quote": "rohitān vakratuṇḍāṃś ca nalamīnāṃś ca rāghava pampāyām iṣubhir matsyāṃs tatra rāma varān hatān", "category": "Epic, Ramayana", "book": "Ramayana", "position": "Kanda 3, Sarga 069, Verse 009"}
{"quote": "nistvakpakṣān ayastaptān akṛśān ekakaṇṭakān tava bhaktyā samāyukto lakṣmaṇaḥ saṃpradāsyati", "category": "Epic, Ramayana", "book": "Ramayana", "position": "Kanda 3, Sarga 069, Verse 010"}
{"quote": "bhṛśaṃ te khādato matsyān pampāyāḥ puṣpasaṃcaye padmagandhi śivaṃ vāri sukhaśītam anāmayam", "category": "Epic, Ramayana", "book": "Ramayana", "position": "Kanda 3, Sarga 069, Verse 011"}
{"quote": "uddhṛtya sa tadākliṣṭaṃ rūpyasphaṭikasaṃnibham atha puṣkaraparṇena lakṣmaṇaḥ pāyayiṣyati", "category": "Epic, Ramayana", "book": "Ramayana", "position": "Kanda 3, Sarga 069, Verse 012"}
{"quote": "sthūlān giriguhāśayyān varāhān vanacāriṇaḥ apāṃ lobhād upāvṛttān vṛṣabhān iva nardataḥ rūpānvitāṃś ca pampāyāṃ drakṣyasi tvaṃ narottama", "category": "Epic, Ramayana", "book": "Ramayana", "position": "Kanda 3, Sarga 069, Verse 013"}
{"quote": "sāyāhne vicaran rāma viṭapī mālyadhāriṇaḥ śītodakaṃ ca pampāyāṃ dṛṣṭvā śokaṃ vihāsyasi", "category": "Epic, Ramayana", "book": "Ramayana", "position": "Kanda 3, Sarga 069, Verse 014"}
{"quote": "sumanobhiś citāṃs tatra tilakān naktamālakān utpalāni ca phullāni paṅkajāni ca rāghava", "category": "Epic, Ramayana", "book": "Ramayana", "position": "Kanda 3, Sarga 069, Verse 015"}
{"quote": "na tāni kaś cin mālyāni tatrāropayitā naraḥ mataṅgaśiṣyās tatrāsann ṛṣayaḥ susamāhitaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 016"}
{"quote": "teṣāṃ bhārābhitaptānāṃ vanyam āharatāṃ guroḥ ye prapetur mahīṃ tūrṇaṃ śarīrāt svedabindavaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 017"}
{"quote": "tāni mālyāni jātāni munīnāṃ tapasā tadā svedabindusamutthāni na vinaśyanti rāghava", "category": "Epic, Ramayana", "book": "Ramayana", "position": "Kanda 3, Sarga 069, Verse 018"}
{"quote": "teṣām adyāpi tatraiva dṛśyate paricāriṇī śramaṇī śabarī nāma kākutstha cirajīvinī", "category": "Epic, Ramayana", "book": "Ramayana", "position": "Kanda 3, Sarga 069, Verse 019"}
{"quote": "tvāṃ tu dharme sthitā nityaṃ sarvabhūtanamaskṛtam dṛṣṭvā devopamaṃ rāma svargalokaṃ gamiṣyati", "category": "Epic, Ramayana", "book": "Ramayana", "position": "Kanda 3, Sarga 069, Verse 020"}
{"quote": "tatas tad rāma pampāyās tīram āśritya paścimam āśramasthānam atulaṃ guhyaṃ kākutstha paśyasi", "category": "Epic, Ramayana", "book": "Ramayana", "position": "Kanda 3, Sarga 069, Verse 021"}
{"quote": "na tatrākramituṃ nāgāḥ śaknuvanti tam āśramam ṛṣes tasya mataṅgasya vidhānāt tac ca kānanam", "category": "Epic, Ramayana", "book": "Ramayana", "position": "Kanda 3, Sarga 069, Verse 022"}
{"quote": "tasmin nandanasaṃkāśe devāraṇyopame vane nānāvihagasaṃkīrṇe raṃsyase rāma nirvṛtaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 023"}
{"quote": "ṛṣyamūkas tu pampāyāḥ purastāt puṣpitadrumaḥ suduḥkhārohaṇo nāma śiśunāgābhirakṣitaḥ udāro brahmaṇā caiva pūrvakāle vinirmitaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 024"}
{"quote": "śayānaḥ puruṣo rāma tasya śailasya mūrdhani yat svapne labhate vittaṃ tat prabuddho 'dhigacchati", "category": "Epic, Ramayana", "book": "Ramayana", "position": "Kanda 3, Sarga 069, Verse 025"}
{"quote": "na tv enaṃ viṣamācāraḥ pāpakarmādhirohati tatraiva praharanty enaṃ suptam ādāya rākṣasāḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 026"}
{"quote": "tato 'pi śiśunāgānām ākrandaḥ śrūyate mahān krīḍatāṃ rāma pampāyāṃ mataṅgāraṇyavāsinām", "category": "Epic, Ramayana", "book": "Ramayana", "position": "Kanda 3, Sarga 069, Verse 027"}
{"quote": "siktā rudhiradhārābhiḥ saṃhatya paramadvipāḥ pracaranti pṛthak kīrṇā meghavarṇās tarasvinaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 028"}
{"quote": "te tatra pītvā pānīyaṃ vimalaṃ śītam avyayam nivṛttāḥ saṃvigāhante vanāni vanagocarāḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 029"}
{"quote": "rāma tasya tu śailasya mahatī śobhate guhā śilāpidhānā kākutstha duḥkhaṃ cāsyāḥ praveśanam", "category": "Epic, Ramayana", "book": "Ramayana", "position": "Kanda 3, Sarga 069, Verse 030"}
{"quote": "tasyā guhāyāḥ prāgdvāre mahāñ śītodako hradaḥ bahumūlaphalo ramyo nānānagasamāvṛtaḥ", "category": "Epic, Ramayana", "book": "Ramayana", "position": "Kanda 3, Sarga 069, Verse 031"}
{"quote": "tasyāṃ vasati sugrīvaś caturbhiḥ saha vānaraiḥ kadā cic chikhare tasya parvatasyāvatiṣṭhate", "category": "Epic, Ramayana", "book": "Ramayana", "position": "Kanda 3, Sarga 069, Verse 032"}
{"quote": "kabandhas tv anuśāsyaivaṃ tāv ubhau rāmalakṣmaṇau sragvī bhāskaravarṇābhaḥ khe vyarocata vīryavān", "category": "Epic, Ramayana", "book": "Ramayana", "position": "Kanda 3, Sarga 069, Verse 033"}
{"quote": "taṃ tu khasthaṃ mahābhāgaṃ kabandhaṃ rāmalakṣmaṇau prasthitau tvaṃ vrajasveti vākyam ūcatur antikāt", "category": "Epic, Ramayana", "book": "Ramayana", "position": "Kanda 3, Sarga 069, Verse 034"}
{"quote": "gamyatāṃ kāryasiddhyartham iti tāv abravīc ca saḥ suprītau tāv anujñāpya kabandhaḥ prasthitas tadā", "category": "Epic, Ramayana", "book": "Ramayana", "position": "Kanda 3, Sarga 069, Verse 035"}
{"quote": "sa tat kabandhaḥ pratipadya rūpaṃ vṛtaḥ śriyā bhāskaratulyadehaḥ nidarśayan rāmam avekṣya khasthaḥ sakhyaṃ kuruṣveti tadābhyuvāca", "category": "Epic, Ramayana", "book": "Ramayana", "position": "Kanda 3, Sarga 069, Verse 036"}
{"quote": "tau kabandhena taṃ mārgaṃ pampāyā darśitaṃ vane ātasthatur diśaṃ gṛhya pratīcīṃ nṛvarātmajau", "category": "Epic, Ramayana", "book": "Ramayana", "position": "Kanda 3, Sarga 070, Verse 001"}
{"quote": "tau śaileṣv ācitānekān kṣaudrakalpaphaladrumān vīkṣantau jagmatur draṣṭuṃ sugrīvaṃ rāmalakṣmaṇau", "category": "Epic, Ramayana", "book": "Ramayana", "position": "Kanda 3, Sarga 070, Verse 002"}
{"quote": "kṛtvā ca śailapṛṣṭhe tu tau vāsaṃ raghunandanau pampāyāḥ paścimaṃ tīraṃ rāghavāv upatasthatuḥ", "category": "Epic, Ramayana", "book": "Ramayana", "position": "Kanda 3, Sarga 070, Verse 003"}
{"quote": "tau puṣkariṇyāḥ pampāyās tīram āsādya paścimam apaśyatāṃ tatas tatra śabaryā ramyam āśramam", "category": "Epic, Ramayana", "book": "Ramayana", "position": "Kanda 3, Sarga 070, Verse 004"}
{"quote": "tau tam āśramam āsādya drumair bahubhir āvṛtam suramyam abhivīkṣantau śabarīm abhyupeyatuḥ", "category": "Epic, Ramayana", "book": "Ramayana", "position": "Kanda 3, Sarga 070, Verse 005"}
{"quote": "tau tu dṛṣṭvā tadā siddhā samutthāya kṛtāñjaliḥ pādau jagrāha rāmasya lakṣmaṇasya ca dhīmataḥ", "category": "Epic, Ramayana", "book": "Ramayana", "position": "Kanda 3, Sarga 070, Verse 006"}
{"quote": "tām uvāca tato rāmaḥ śramaṇīṃ saṃśitavratām kaccit te nirjitā vighnāḥ kaccit te vardhate tapaḥ", "category": "Epic, Ramayana", "book": "Ramayana", "position": "Kanda 3, Sarga 070, Verse 007"}
{"quote": "kaccit te niyataḥ kopa āhāraś ca tapodhane kaccit te niyamāḥ prāptāḥ kaccit te manasaḥ sukham kaccit te guruśuśrūṣā saphalā cārubhāṣiṇi", "category": "Epic, Ramayana", "book": "Ramayana", "position": "Kanda 3, Sarga 070, Verse 008"}
{"quote": "rāmeṇa tāpasī pṛṣṭhā sā siddhā siddhasaṃmatā śaśaṃsa śabarī vṛddhā rāmāya pratyupasthitā", "category": "Epic, Ramayana", "book": "Ramayana", "position": "Kanda 3, Sarga 070, Verse 009"}
{"quote": "citrakūṭaṃ tvayi prāpte vimānair atulaprabhaiḥ itas te divam ārūḍhā yān ahaṃ paryacāriṣam", "category": "Epic, Ramayana", "book": "Ramayana", "position": "Kanda 3, Sarga 070, Verse 010"}
{"quote": "taiś cāham uktā dharmajñair mahābhāgair maharṣibhiḥ āgamiṣyati te rāmaḥ supuṇyam imam āśramam", "category": "Epic, Ramayana", "book": "Ramayana", "position": "Kanda 3, Sarga 070, Verse 011"}
{"quote": "sa te pratigrahītavyaḥ saumitrisahito 'tithiḥ taṃ ca dṛṣṭvā varāṃl lokān akṣayāṃs tvaṃ gamiṣyasi", "category": "Epic, Ramayana", "book": "Ramayana", "position": "Kanda 3, Sarga 070, Verse 012"}
{"quote": "mayā tu vividhaṃ vanyaṃ saṃcitaṃ puruṣarṣabha tavārthe puruṣavyāghra pampāyās tīrasaṃbhavam", "category": "Epic, Ramayana", "book": "Ramayana", "position": "Kanda 3, Sarga 070, Verse 013"}
{"quote": "evam uktaḥ sa dharmātmā śabaryā śabarīm idam rāghavaḥ prāha vijñāne tāṃ nityam abahiṣkṛtām", "category": "Epic, Ramayana", "book": "Ramayana", "position": "Kanda 3, Sarga 070, Verse 014"}
{"quote": "danoḥ sakāśāt tattvena prabhāvaṃ te mahātmanaḥ śrutaṃ pratyakṣam icchāmi saṃdraṣṭuṃ yadi manyase", "category": "Epic, Ramayana", "book": "Ramayana", "position": "Kanda 3, Sarga 070, Verse 015"}
{"quote": "etat tu vacanaṃ śrutvā rāmavaktrād viniḥsṛtam śabarī darśayām āsa tāv ubhau tad vanaṃ mahat", "category": "Epic, Ramayana", "book": "Ramayana", "position": "Kanda 3, Sarga 070, Verse 016"}
{"quote": "paśya meghaghanaprakhyaṃ mṛgapakṣisamākulam mataṅgavanam ity eva viśrutaṃ raghunandana", "category": "Epic, Ramayana", "book": "Ramayana", "position": "Kanda 3, Sarga 070, Verse 017"}
{"quote": "iha te bhāvitātmāno guravo me mahādyute juhavāṃś cakrire tīrthaṃ mantravan mantrapūjitam", "category": "Epic, Ramayana", "book": "Ramayana", "position": "Kanda 3, Sarga 070, Verse 018"}
{"quote": "iyaṃ pratyak sthalī vedī yatra te me susatkṛtāḥ puṣpopahāraṃ kurvanti śramād udvepibhiḥ karaiḥ", "category": "Epic, Ramayana", "book": "Ramayana", "position": "Kanda 3, Sarga 070, Verse 019"}
{"quote": "teṣāṃ tapaḥ prabhāvena paśyādyāpi raghūttama dyotayanti diśaḥ sarvāḥ śriyā vedyo 'tulaprabhāḥ", "category": "Epic, Ramayana", "book": "Ramayana", "position": "Kanda 3, Sarga 070, Verse 020"}
{"quote": "aśaknuvadbhis tair gantum upavāsaśramālasaiḥ cintite 'bhyāgatān paśya sametān sapta sāgarān", "category": "Epic, Ramayana", "book": "Ramayana", "position": "Kanda 3, Sarga 070, Verse 021"}
{"quote": "kṛtābhiṣekais tair nyastā valkalāḥ pādapeṣv iha adyāpi na viśuṣyanti pradeśe raghunandana", "category": "Epic, Ramayana", "book": "Ramayana", "position": "Kanda 3, Sarga 070, Verse 022"}
{"quote": "kṛtsnaṃ vanam idaṃ dṛṣṭaṃ śrotavyaṃ ca śrutaṃ tvayā tad icchāmy abhyanujñātā tyaktum etat kalevaram", "category": "Epic, Ramayana", "book": "Ramayana", "position": "Kanda 3, Sarga 070, Verse 023"}
{"quote": "teṣām icchāmy ahaṃ gantuṃ samīpaṃ bhāvitātmanām munīnām āśraṃmo yeṣām ahaṃ ca paricāriṇī", "category": "Epic, Ramayana", "book": "Ramayana", "position": "Kanda 3, Sarga 070, Verse 024"}
{"quote": "dharmiṣṭhaṃ tu vacaḥ śrutvā rāghavaḥ sahalakṣmaṇaḥ anujānāmi gaccheti prahṛṣṭavadano 'bravīt", "category": "Epic, Ramayana", "book": "Ramayana", "position": "Kanda 3, Sarga 070, Verse 025"}
{"quote": "anujñātā tu rāmeṇa hutvātmānaṃ hutāśane jvalatpāvakasaṃkāśā svargam eva jagāma sā", "category": "Epic, Ramayana", "book": "Ramayana", "position": "Kanda 3, Sarga 070, Verse 026"}
{"quote": "yatra te sukṛtātmāno viharanti maharṣayaḥ tat puṇyaṃ śabarīsthānaṃ jagāmātmasamādhinā", "category": "Epic, Ramayana", "book": "Ramayana", "position": "Kanda 3, Sarga 070, Verse 027"}
{"quote": "divaṃ tu tasyāṃ yātāyāṃ śabaryāṃ svena karmaṇā lakṣmaṇena saha bhrātrā cintayām āsa rāghavaḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 001"}
{"quote": "cintayitvā tu dharmātmā prabhāvaṃ taṃ mahātmanām hitakāriṇam ekāgraṃ lakṣmaṇaṃ rāghavo 'bravīt", "category": "Epic, Ramayana", "book": "Ramayana", "position": "Kanda 3, Sarga 071, Verse 002"}
{"quote": "dṛṣṭo 'yam āśramaḥ saumya bahvāścaryaḥ kṛtātmanām viśvastamṛgaśārdūlo nānāvihagasevitaḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 003"}
{"quote": "saptānāṃ ca samudrāṇām eṣu tīrtheṣu lakṣmaṇa upaspṛṣṭaṃ ca vidhivat pitaraś cāpi tarpitāḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 004"}
{"quote": "pranaṣṭam aśubhaṃ yat tat kalyāṇaṃ samupasthitam tena tv etat prahṛṣṭaṃ me mano lakṣmaṇa saṃprati", "category": "Epic, Ramayana", "book": "Ramayana", "position": "Kanda 3, Sarga 071, Verse 005"}
{"quote": "hṛdaye hi naravyāghra śubham āvirbhaviṣyati tad āgaccha gamiṣyāvaḥ pampāṃ tāṃ priyadarśanām", "category": "Epic, Ramayana", "book": "Ramayana", "position": "Kanda 3, Sarga 071, Verse 006"}
{"quote": "ṛśyamūko girir yatra nātidūre prakāśate yasmin vasati dharmātmā sugrīvo 'ṃśumataḥ sutaḥ nityaṃ vālibhayāt trastaś caturbhiḥ saha vānaraiḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 007"}
{"quote": "abhitvare ca taṃ draṣṭuṃ sugrīvaṃ vānararṣabham tadadhīnaṃ hi me saumya sītāyāḥ parimārgaṇam", "category": "Epic, Ramayana", "book": "Ramayana", "position": "Kanda 3, Sarga 071, Verse 008"}
{"quote": "iti bruvāṇaṃ taṃ rāmaṃ saumitrir idam abravīt gacchāvas tvaritaṃ tatra mamāpi tvarate manaḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 009"}
{"quote": "āśramāt tu tatas tasmān niṣkramya sa viśāṃ patiḥ ājagāma tataḥ pampāṃ lakṣmaṇena sahābhibhūḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 010"}
{"quote": "samīkṣamāṇaḥ puṣpāḍhyaṃ sarvato vipuladrumam koyaṣṭibhiś cārjunakaiḥ śatapatraiś ca kīcakaiḥ etaiś cānyaiś ca vividhair nāditaṃ tad vanaṃ mahat", "category": "Epic, Ramayana", "book": "Ramayana", "position": "Kanda 3, Sarga 071, Verse 011"}
{"quote": "sa rāmo vidhivān vṛkṣān sarāṃsi vividhāni ca paśyan kāmābhisaṃtapto jagāma paramaṃ hradam", "category": "Epic, Ramayana", "book": "Ramayana", "position": "Kanda 3, Sarga 071, Verse 012"}
{"quote": "sa tām āsādya vai rāmo dūrād udakavāhinīm mataṅgasarasaṃ nāma hradaṃ samavagāhata", "category": "Epic, Ramayana", "book": "Ramayana", "position": "Kanda 3, Sarga 071, Verse 013"}
{"quote": "sa tu śokasamāviṣṭo rāmo daśarathātmajaḥ viveśa nalinīṃ pampāṃ paṅkajaiś ca samāvṛtām", "category": "Epic, Ramayana", "book": "Ramayana", "position": "Kanda 3, Sarga 071, Verse 014"}
{"quote": "tilakāśokapuṃnāgabakuloddāla kāśinīm ramyopavanasaṃbādhāṃ padmasaṃpīḍitodakām", "category": "Epic, Ramayana", "book": "Ramayana", "position": "Kanda 3, Sarga 071, Verse 015"}
{"quote": "sphaṭikopamatoyāḍhyāṃ ślakṣṇavālukasaṃtatām matsyakacchapasaṃbādhāṃ tīrasthadrumaśobhitām", "category": "Epic, Ramayana", "book": "Ramayana", "position": "Kanda 3, Sarga 071, Verse 016"}
{"quote": "sakhībhir iva yuktābhir latābhir anuveṣṭitām kiṃnaroragagandharvayakṣarākṣasasevitām nānādrumalatākīrṇāṃ śītavārinidhiṃ śubhām", "category": "Epic, Ramayana", "book": "Ramayana", "position": "Kanda 3, Sarga 071, Verse 017"}
{"quote": "padmaiḥ saugandhikais tāmrāṃ śuklāṃ kumudamaṇḍalaiḥ nīlāṃ kuvalayoddhātair bahuvarṇāṃ kuthām iva", "category": "Epic, Ramayana", "book": "Ramayana", "position": "Kanda 3, Sarga 071, Verse 018"}
{"quote": "aravindotpalavatīṃ padmasaugandhikāyutām puṣpitāmravaṇopetāṃ barhiṇodghuṣṭanāditām", "category": "Epic, Ramayana", "book": "Ramayana", "position": "Kanda 3, Sarga 071, Verse 019"}
{"quote": "sa tāṃ dṛṣṭvā tataḥ pampāṃ rāmaḥ saumitriṇā saha vilalāpa ca tejasvī kāmād daśarathātmajaḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 020"}
{"quote": "tilakair bījapūraiś ca vaṭaiḥ śukladrumais tathā puṣpitaiḥ karavīraiś ca puṃnāgaiś ca supuṣpitaiḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 021"}
{"quote": "mālatīkundagulmaiś ca bhaṇḍīrair niculais tathā aśokaiḥ saptaparṇaiś ca ketakair atimuktakaiḥ anyaiś ca vividhair vṛkṣaiḥ pramadevopaśobhitām", "category": "Epic, Ramayana", "book": "Ramayana", "position": "Kanda 3, Sarga 071, Verse 022"}
{"quote": "asyās tīre tu pūrvoktaḥ parvato dhātumaṇḍitaḥ ṛśyamūka iti khyātaś citrapuṣpitakānanaḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 023"}
{"quote": "harir ṛkṣarajo nāmnaḥ putras tasya mahātmanaḥ adhyāste taṃ mahāvīryaḥ sugrīva iti viśrutaḥ", "category": "Epic, Ramayana", "book": "Ramayana", "position": "Kanda 3, Sarga 071, Verse 024"}
{"quote": "sugrīvam abhigaccha tvaṃ vānarendraṃ nararṣabha ity uvāca punar vākyaṃ lakṣmaṇaṃ satyavikramam", "category": "Epic, Ramayana", "book": "Ramayana", "position": "Kanda 3, Sarga 071, Verse 025"}
{"quote": "tato mahad vartma ca dūrasaṃkramaṃ krameṇa gatvā pravilokayan vanam dadarśa pampāṃ śubhadarśa kānanām anekanānāvidhapakṣisaṃkulām", "category": "Epic, Ramayana", "book": "Ramayana", "position": "Kanda 3, Sarga 071, Verse 026"}
{"quote": "sa tāṃ puṣkariṇīṃ gatvā padmotpalajhaṣākulām rāmaḥ saumitrisahito vilalāpākulendriyaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 001"}
{"quote": "tasya dṛṣṭvaiva tāṃ harṣād indriyāṇi cakampire sa kāmavaśam āpannaḥ saumitrim idam abravīt", "category": "Epic, Ramayana", "book": "Ramayana", "position": "Kanda 4, Sarga 001, Verse 002"}
{"quote": "saumitre paśya pampāyāḥ kānanaṃ śubhadarśanam yatra rājanti śailābhā drumāḥ saśikharā iva", "category": "Epic, Ramayana", "book": "Ramayana", "position": "Kanda 4, Sarga 001, Verse 003"}
{"quote": "māṃ tu śokābhisaṃtaptam ādhayaḥ pīḍayanti vai bharatasya ca duḥkhena vaidehyā haraṇena ca", "category": "Epic, Ramayana", "book": "Ramayana", "position": "Kanda 4, Sarga 001, Verse 004"}
{"quote": "adhikaṃ pravibhāty etan nīlapītaṃ tu śādvalam drumāṇāṃ vividhaiḥ puṣpaiḥ paristomair ivārpitam", "category": "Epic, Ramayana", "book": "Ramayana", "position": "Kanda 4, Sarga 001, Verse 005"}
{"quote": "sukhānilo 'yaṃ saumitre kālaḥ pracuramanmathaḥ gandhavān surabhir māso jātapuṣpaphaladrumaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 006"}
{"quote": "paśya rūpāṇi saumitre vanānāṃ puṣpaśālinām sṛjatāṃ puṣpavarṣāṇi varṣaṃ toyamucām iva", "category": "Epic, Ramayana", "book": "Ramayana", "position": "Kanda 4, Sarga 001, Verse 007"}
{"quote": "prastareṣu ca ramyeṣu vividhāḥ kānanadrumāḥ vāyuvegapracalitāḥ puṣpair avakiranti gām", "category": "Epic, Ramayana", "book": "Ramayana", "position": "Kanda 4, Sarga 001, Verse 008"}
{"quote": "mārutaḥ sukhaṃ saṃsparśe vāti candanaśītalaḥ ṣaṭpadair anukūjadbhir vaneṣu madhugandhiṣu", "category": "Epic, Ramayana", "book": "Ramayana", "position": "Kanda 4, Sarga 001, Verse 009"}
{"quote": "giriprastheṣu ramyeṣu puṣpavadbhir manoramaiḥ saṃsaktaśikharā śailā virājanti mahādrumaiḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 010"}
{"quote": "puṣpitāgrāṃś ca paśyemān karṇikārān samantataḥ hāṭakapratisaṃchannān narān pītāmbarān iva", "category": "Epic, Ramayana", "book": "Ramayana", "position": "Kanda 4, Sarga 001, Verse 011"}
{"quote": "ayaṃ vasantaḥ saumitre nānāvihaganāditaḥ sītayā viprahīṇasya śokasaṃdīpano mama", "category": "Epic, Ramayana", "book": "Ramayana", "position": "Kanda 4, Sarga 001, Verse 012"}
{"quote": "māṃ hi śokasamākrāntaṃ saṃtāpayati manmathaḥ hṛṣṭaḥ pravadamānaś ca samāhvayati kokilaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 013"}
{"quote": "eṣa dātyūhako hṛṣṭo ramye māṃ vananirjhare praṇadan manmathāviṣṭaṃ śocayiṣyati lakṣmaṇa", "category": "Epic, Ramayana", "book": "Ramayana", "position": "Kanda 4, Sarga 001, Verse 014"}
{"quote": "vimiśrā vihagāḥ pumbhir ātmavyūhābhinanditāḥ bhṛṅgarājapramuditāḥ saumitre madhurasvarāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 015"}
{"quote": "māṃ hi sā mṛgaśāvākṣī cintāśokabalātkṛtam saṃtāpayati saumitre krūraś caitravanānilaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 016"}
{"quote": "śikhinībhiḥ parivṛtā mayūrā girisānuṣu manmathābhiparītasya mama manmathavardhanāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 017"}
{"quote": "paśya lakṣṇama nṛtyantaṃ mayūram upanṛtyati śikhinī manmathārtaiṣā bhartāraṃ girisānuṣu", "category": "Epic, Ramayana", "book": "Ramayana", "position": "Kanda 4, Sarga 001, Verse 018"}
{"quote": "mayūrasya vane nūnaṃ rakṣasā na hṛtā priyā mama tv ayaṃ vinā vāsaḥ puṣpamāse suduḥsahaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 019"}
{"quote": "paśya lakṣmaṇa puṣpāṇi niṣphalāni bhavanti me puṣpabhārasamṛddhānāṃ vanānāṃ śiśirātyaye", "category": "Epic, Ramayana", "book": "Ramayana", "position": "Kanda 4, Sarga 001, Verse 020"}
{"quote": "vadanti rāvaṃ muditāḥ śakunāḥ saṃghaśaḥ kalam āhvayanta ivānyonyaṃ kāmonmādakarā mama", "category": "Epic, Ramayana", "book": "Ramayana", "position": "Kanda 4, Sarga 001, Verse 021"}
{"quote": "nūnaṃ paravaśā sītā sāpi śocaty ahaṃ yathā śyāmā padmapalāśākṣī mṛdubhāṣā ca me priyā", "category": "Epic, Ramayana", "book": "Ramayana", "position": "Kanda 4, Sarga 001, Verse 022"}
{"quote": "eṣa puṣpavaho vāyuḥ sukhasparśo himāvahaḥ tāṃ vicintayataḥ kāntāṃ pāvakapratimo mama", "category": "Epic, Ramayana", "book": "Ramayana", "position": "Kanda 4, Sarga 001, Verse 023"}
{"quote": "tāṃ vinātha vihaṃgo 'sau pakṣī praṇaditas tadā vāyasaḥ pādapagataḥ prahṛṣṭam abhinardati", "category": "Epic, Ramayana", "book": "Ramayana", "position": "Kanda 4, Sarga 001, Verse 024"}
{"quote": "eṣa vai tatra vaidehyā vihagaḥ pratihārakaḥ pakṣī māṃ tu viśālākṣyāḥ samīpam upaneṣyati", "category": "Epic, Ramayana", "book": "Ramayana", "position": "Kanda 4, Sarga 001, Verse 025"}
{"quote": "paśya lakṣmaṇa saṃnādaṃ vane madavivardhanam puṣpitāgreṣu vṛkṣeṣu dvijānām upakūjatām", "category": "Epic, Ramayana", "book": "Ramayana", "position": "Kanda 4, Sarga 001, Verse 026"}
{"quote": "saumitre paśya pampāyāś citrāsu vanarājiṣu nalināni prakāśante jale taruṇasūryavat", "category": "Epic, Ramayana", "book": "Ramayana", "position": "Kanda 4, Sarga 001, Verse 027"}
{"quote": "eṣā prasannasalilā padmanīlotpalāyatā haṃsakāraṇḍavākīrṇā pampā saugandhikāyutā", "category": "Epic, Ramayana", "book": "Ramayana", "position": "Kanda 4, Sarga 001, Verse 028"}
{"quote": "cakravākayutā nityaṃ citraprasthavanāntarā mātaṅgamṛgayūthaiś ca śobhate salilārthibhiḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 029"}
{"quote": "padmakośapalāśāni draṣṭuṃ dṛṣṭir hi manyate sītāyā netrakośābhyāṃ sadṛśānīti lakṣmaṇa", "category": "Epic, Ramayana", "book": "Ramayana", "position": "Kanda 4, Sarga 001, Verse 030"}
{"quote": "padmakesarasaṃsṛṣṭo vṛkṣāntaraviniḥsṛtaḥ niḥśvāsa iva sītāyā vāti vāyur manoharaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 031"}
{"quote": "saumitre paśya pampāyā dakṣiṇe girisānuni puṣpitāṃ karṇikārasya yaṣṭiṃ paramaśobhanām", "category": "Epic, Ramayana", "book": "Ramayana", "position": "Kanda 4, Sarga 001, Verse 032"}
{"quote": "adhikaṃ śailarājo 'yaṃ dhātubhis tu vibhūṣitaḥ vicitraṃ sṛjate reṇuṃ vāyuvegavighaṭṭitam", "category": "Epic, Ramayana", "book": "Ramayana", "position": "Kanda 4, Sarga 001, Verse 033"}
{"quote": "giriprasthās tu saumitre sarvataḥ saṃprapuṣpitaiḥ niṣpatraiḥ sarvato ramyaiḥ pradīpā iva kuṃśukaiḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 034"}
{"quote": "pampātīraruhāś ceme saṃsaktā madhugandhinaḥ mālatīmallikāṣaṇḍāḥ karavīrāś ca puṣpitāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 035"}
{"quote": "ketakyaḥ sinduvārāś ca vāsantyaś ca supuṣpitāḥ mādhavyo gandhapūrṇāś ca kundagulmāś ca sarvaśaḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 036"}
{"quote": "ciribilvā madhūkāś ca vañjulā bakulās tathā campakās tilakāś caiva nāgavṛkṣāś ca puṣpitāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 037"}
{"quote": "nīpāś ca varaṇāś caiva kharjūrāś ca supuṣpitāḥ aṅkolāś ca kuraṇṭāś ca cūrṇakāḥ pāribhadrakāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 038"}
{"quote": "cūtāḥ pāṭalayaś caiva kovidārāś ca puṣpitāḥ mucukundārjunāś caiva dṛśyante girisānuṣu", "category": "Epic, Ramayana", "book": "Ramayana", "position": "Kanda 4, Sarga 001, Verse 039"}
{"quote": "ketakoddālakāś caiva śirīṣāḥ śiṃśapā dhavāḥ śālmalyaḥ kiṃśukāś caiva raktāḥ kurabakās tathā tiniśā nakta mālāś ca candanāḥ syandanās tathā", "category": "Epic, Ramayana", "book": "Ramayana", "position": "Kanda 4, Sarga 001, Verse 040"}
{"quote": "vividhā vividhaiḥ puṣpais tair eva nagasānuṣu vikīrṇaiḥ pītaraktābhāḥ saumitre prastarāḥ kṛtāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 041"}
{"quote": "himānte paśya saumitre vṛkṣāṇāṃ puṣpasaṃbhavam puṣpamāse hi taravaḥ saṃgharṣād iva puṣpitāḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 042"}
{"quote": "paśya śītajalāṃ cemāṃ saumitre puṣkarāyutām cakravākānucaritāṃ kāraṇḍavaniṣevitām plavaiḥ krauñcaiś ca saṃpūrṇāṃ varāhamṛgasevitām", "category": "Epic, Ramayana", "book": "Ramayana", "position": "Kanda 4, Sarga 001, Verse 043"}
{"quote": "adhikaṃ śobhate pampāvikūjadbhir vihaṃgamaiḥ", "category": "Epic, Ramayana", "book": "Ramayana", "position": "Kanda 4, Sarga 001, Verse 044"}
{"quote": "dīpayantīva me kāmaṃ vividhā muditā dvijāḥ śyāmāṃ candramukhīṃ smṛtvā priyāṃ padmanibhekṣaṇām", "category": "Epic, Ramayana", "book": "Ramayana", "position": "Kanda 4, Sarga 001, Verse 045"}
{"quote": "paya sānuṣu citreṣu mṛgībhiḥ sahitān mṛgān māṃ punar mṛgaśāvākṣyā vaidehyā virahīkṛtam", "category": "Epic, Ramayana", "book": "Ramayana", "position": "Kanda 4, Sarga 001, Verse 046"}
{"quote": "evaṃ sa vilapaṃs tatra śokopahatacetanaḥ avekṣata śivāṃ pampāṃ ramyavārivahāṃ śubhām", "category": "Epic, Ramayana", "book": "Ramayana", "position": "Kanda 4, Sarga 001, Verse 047"}
{"quote": "nirīkṣamāṇaḥ sahasā mahātmā sarvaṃ vanaṃ nirjharakandaraṃ ca udvignacetāḥ saha lakṣmaṇena vicārya duḥkhopahataḥ pratasthe", "category": "Epic, Ramayana", "book": "Ramayana", "position": "Kanda 4, Sarga 001, Verse 048"}
{"quote": "tāv ṛṣyamūkaṃ sahitau prayātau sugrīvaśākhāmṛgasevitaṃ tam trastās tu dṛṣṭvā harayo babhūvur mahaujasau rāghavalakṣmaṇau tau", "category": "Epic, Ramayana", "book": "Ramayana", "position": "Kanda 4, Sarga 001, Verse 049"}
{"quote": "tau tu dṛṣṭvā mahātmānau bhrātarau rāmalakṣmaṇau varāyudhadharau vīrau sugrīvaḥ śaṅkito 'bhavat", "category": "Epic, Ramayana", "book": "Ramayana", "position": "Kanda 4, Sarga 002, Verse 001"}
{"quote": "udvignahṛdayaḥ sarvā diśaḥ samavalokayan na vyatiṣṭhata kasmiṃś cid deśe vānarapuṃgavaḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 002"}
{"quote": "naiva cakre manaḥ sthāne vīkṣamāṇo mahābalau kapeḥ paramabhītasya cittaṃ vyavasasāda ha", "category": "Epic, Ramayana", "book": "Ramayana", "position": "Kanda 4, Sarga 002, Verse 003"}
{"quote": "cintayitvā sa dharmātmā vimṛśya gurulāghavam sugrīvaḥ paramodvignaḥ sarvair anucaraiḥ saha", "category": "Epic, Ramayana", "book": "Ramayana", "position": "Kanda 4, Sarga 002, Verse 004"}
{"quote": "tataḥ sa sacivebhyas tu sugrīvaḥ plavagādhipaḥ śaśaṃsa paramodvignaḥ paśyaṃs tau rāmalakṣmaṇau", "category": "Epic, Ramayana", "book": "Ramayana", "position": "Kanda 4, Sarga 002, Verse 005"}
{"quote": "etau vanam idaṃ durgaṃ vālipraṇihitau dhruvam chadmanā cīravasanau pracarantāv ihāgatau", "category": "Epic, Ramayana", "book": "Ramayana", "position": "Kanda 4, Sarga 002, Verse 006"}
{"quote": "tataḥ sugrīvasacivā dṛṣṭvā paramadhanvinau jagmur giritaṭāt tasmād anyac chikharam uttamam", "category": "Epic, Ramayana", "book": "Ramayana", "position": "Kanda 4, Sarga 002, Verse 007"}
{"quote": "te kṣipram abhigamyātha yūthapā yūthaparṣabham harayo vānaraśreṣṭhaṃ parivāryopatasthire", "category": "Epic, Ramayana", "book": "Ramayana", "position": "Kanda 4, Sarga 002, Verse 008"}
{"quote": "ekam ekāyanagatāḥ plavamānā girer girim prakampayanto vegena girīṇāṃ śikharāṇi ca", "category": "Epic, Ramayana", "book": "Ramayana", "position": "Kanda 4, Sarga 002, Verse 009"}
{"quote": "tataḥ śākhāmṛgāḥ sarve plavamānā mahābalāḥ babhañjuś ca nagāṃs tatra puṣpitān durgasaṃśritān", "category": "Epic, Ramayana", "book": "Ramayana", "position": "Kanda 4, Sarga 002, Verse 010"}
{"quote": "āplavanto harivarāḥ sarvatas taṃ mahāgirim mṛgamārjāraśārdūlāṃs trāsayanto yayus tadā", "category": "Epic, Ramayana", "book": "Ramayana", "position": "Kanda 4, Sarga 002, Verse 011"}
{"quote": "tataḥ sugrīvasacivāḥ parvatendraṃ samāśritāḥ saṃgamya kapimukhyena sarve prāñjalayaḥ sthitāḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 012"}
{"quote": "tatas taṃ bhayasaṃtrastaṃ vālikilbiṣaśaṅkitam uvāca hanumān vākyaṃ sugrīvaṃ vākyakovidaḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 013"}
{"quote": "yasmād udvignacetās tvaṃ pradruto haripuṃgava taṃ krūradarśanaṃ krūraṃ neha paśyāmi vālinam", "category": "Epic, Ramayana", "book": "Ramayana", "position": "Kanda 4, Sarga 002, Verse 014"}
{"quote": "yasmāt tava bhayaṃ saumya pūrvajāt pāpakarmaṇaḥ sa neha vālī duṣṭātmā na te paśyāmy ahaṃ bhayam", "category": "Epic, Ramayana", "book": "Ramayana", "position": "Kanda 4, Sarga 002, Verse 015"}
{"quote": "aho śākhāmṛgatvaṃ te vyaktam eva plavaṃgama laghucittatayātmānaṃ na sthāpayasi yo matau", "category": "Epic, Ramayana", "book": "Ramayana", "position": "Kanda 4, Sarga 002, Verse 016"}
{"quote": "buddhivijñānasaṃpanna iṅgitaiḥ sarvam ācara na hy abuddhiṃ gato rājā sarvabhūtāni śāsti hi", "category": "Epic, Ramayana", "book": "Ramayana", "position": "Kanda 4, Sarga 002, Verse 017"}
{"quote": "sugrīvas tu śubhaṃ vākyaṃ śrutvā sarvaṃ hanūmataḥ tataḥ śubhataraṃ vākyaṃ hanūmantam uvāca ha", "category": "Epic, Ramayana", "book": "Ramayana", "position": "Kanda 4, Sarga 002, Verse 018"}
{"quote": "dīrghabāhū viśālākṣau śaracāpāsidhāriṇau kasya na syād bhayaṃ dṛṣṭvā etau surasutopamau", "category": "Epic, Ramayana", "book": "Ramayana", "position": "Kanda 4, Sarga 002, Verse 019"}
{"quote": "vālipraṇihitāv etau śaṅke 'haṃ puruṣottamau rājāno bahumitrāś ca viśvāso nātra hi kṣamaḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 020"}
{"quote": "arayaś ca manuṣyeṇa vijñeyāś channacāriṇaḥ viśvastānām aviśvastāś chidreṣu praharanti hi", "category": "Epic, Ramayana", "book": "Ramayana", "position": "Kanda 4, Sarga 002, Verse 021"}
{"quote": "kṛtyeṣu vālī medhāvī rājāno bahudarśanāḥ bhavanti parahantāras te jñeyāḥ prākṛtair naraiḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 022"}
{"quote": "tau tvayā prākṛtenaiva gatvā jñeyau plavaṃgama śaṅkitānāṃ prakāraiś ca rūpavyābhāṣaṇena ca", "category": "Epic, Ramayana", "book": "Ramayana", "position": "Kanda 4, Sarga 002, Verse 023"}
{"quote": "lakṣayasva tayor bhāvaṃ prahṛṣṭamanasau yadi viśvāsayan praśaṃsābhir iṅgitaiś ca punaḥ punaḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 024"}
{"quote": "mamaivābhimukhaṃ sthitvā pṛccha tvaṃ haripuṃgava prayojanaṃ praveśasya vanasyāsya dhanurdharau", "category": "Epic, Ramayana", "book": "Ramayana", "position": "Kanda 4, Sarga 002, Verse 025"}
{"quote": "śuddhātmānau yadi tv etau jānīhi tvaṃ plavaṃgama vyābhāṣitair vā rūpair vā vijñeyā duṣṭatānayoḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 026"}
{"quote": "ity evaṃ kapirājena saṃdiṣṭo mārutātmajaḥ cakāra gamane buddhiṃ yatra tau rāmalakṣmaṇau", "category": "Epic, Ramayana", "book": "Ramayana", "position": "Kanda 4, Sarga 002, Verse 027"}
{"quote": "tatheti saṃpūjya vacas tu tasya kapeḥ subhītasya durāsadasya mahānubhāvo hanumān yayau tadā sa yatra rāmo 'tibalaś ca lakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 002, Verse 028"}
{"quote": "vaco vijñāya hanumān sugrīvasya mahātmanaḥ parvatād ṛśyamūkāt tu pupluve yatra rāghavau", "category": "Epic, Ramayana", "book": "Ramayana", "position": "Kanda 4, Sarga 003, Verse 001"}
{"quote": "sa tatra gatvā hanumān balavān vānarottamaḥ upacakrāma tau vāgbhir mṛdvībhiḥ satyavikramaḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 002"}
{"quote": "svakaṃ rūpaṃ parityajya bhikṣurūpeṇa vānaraḥ ābabhāṣe ca tau vīrau yathāvat praśaśaṃsa ca", "category": "Epic, Ramayana", "book": "Ramayana", "position": "Kanda 4, Sarga 003, Verse 003"}
{"quote": "rājarṣidevapratimau tāpasau saṃśitavratau deśaṃ katham imaṃ prāptau bhavantau varavarṇinau", "category": "Epic, Ramayana", "book": "Ramayana", "position": "Kanda 4, Sarga 003, Verse 004"}
{"quote": "trāsayantau mṛgagaṇān anyāṃś ca vanacāriṇaḥ pampātīraruhān vṛkṣān vīkṣamāṇau samantataḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 005"}
{"quote": "imāṃ nadīṃ śubhajalāṃ śobhayantau tarasvinau dhairyavantau suvarṇābhau kau yuvāṃ cīravāsasau", "category": "Epic, Ramayana", "book": "Ramayana", "position": "Kanda 4, Sarga 003, Verse 006"}
{"quote": "siṃhaviprekṣitau vīrau siṃhātibalavikramau śakracāpanibhe cāpe pragṛhya vipulair bhujaiḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 007"}
{"quote": "śrīmantau rūpasaṃpannau vṛṣabhaśreṣṭhavikramau hastihastopamabhujau dyutimantau nararṣabhau", "category": "Epic, Ramayana", "book": "Ramayana", "position": "Kanda 4, Sarga 003, Verse 008"}
{"quote": "prabhayā parvatendro 'yaṃ yuvayor avabhāsitaḥ rājyārhāv amaraprakhyau kathaṃ deśam ihāgatau", "category": "Epic, Ramayana", "book": "Ramayana", "position": "Kanda 4, Sarga 003, Verse 009"}
{"quote": "padmapatrekṣaṇau vīrau jaṭāmaṇḍaladhāriṇau anyonyasadṛśau vīrau devalokād ivāgatau", "category": "Epic, Ramayana", "book": "Ramayana", "position": "Kanda 4, Sarga 003, Verse 010"}
{"quote": "yadṛcchayeva saṃprāptau candrasūryau vasuṃdharām viśālavakṣasau vīrau mānuṣau devarūpiṇau", "category": "Epic, Ramayana", "book": "Ramayana", "position": "Kanda 4, Sarga 003, Verse 011"}
{"quote": "siṃhaskandhau mahāsattvau samadāv iva govṛṣau āyatāś ca suvṛttāś ca bāhavaḥ parighottamāḥ sarvabhūṣaṇabhūṣārhāḥ kim arthaṃ na vibhūṣitaḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 012"}
{"quote": "ubhau yogyāv ahaṃ manye rakṣituṃ pṛthivīm imām sasāgaravanāṃ kṛtsnāṃ vindhyameruvibhūṣitām", "category": "Epic, Ramayana", "book": "Ramayana", "position": "Kanda 4, Sarga 003, Verse 013"}
{"quote": "ime ca dhanuṣī citre ślakṣṇe citrānulepane prakāśete yathendrasya vajre hemavibhūṣite", "category": "Epic, Ramayana", "book": "Ramayana", "position": "Kanda 4, Sarga 003, Verse 014"}
{"quote": "saṃpūrṇā niśitair bāṇair tūṇāś ca śubhadarśanāḥ jīvitāntakarair ghorair jvaladbhir iva pannagaiḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 015"}
{"quote": "mahāpramāṇau vipulau taptahāṭakabhūṣitau khaḍgāv etau virājete nirmuktabhujagāv iva", "category": "Epic, Ramayana", "book": "Ramayana", "position": "Kanda 4, Sarga 003, Verse 016"}
{"quote": "evaṃ māṃ paribhāṣantaṃ kasmād vai nābhibhāṣathaḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 017"}
{"quote": "sugrīvo nāma dharmātmā kaś cid vānarayūthapaḥ vīro vinikṛto bhrātrā jagad bhramati duḥkhitaḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 018"}
{"quote": "prāpto 'haṃ preṣitas tena sugrīveṇa mahātmanā rājñā vānaramukhyānāṃ hanumān nāma vānaraḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 019"}
{"quote": "yuvābhyāṃ saha dharmātmā sugrīvaḥ sakhyam icchati tasya māṃ sacivaṃ vittaṃ vānaraṃ pavanātmajam", "category": "Epic, Ramayana", "book": "Ramayana", "position": "Kanda 4, Sarga 003, Verse 020"}
{"quote": "bhikṣurūpapraticchannaṃ sugrīvapriyakāmyayā ṛśyamūkād iha prāptaṃ kāmagaṃ kāmarūpiṇam", "category": "Epic, Ramayana", "book": "Ramayana", "position": "Kanda 4, Sarga 003, Verse 021"}
{"quote": "evam uktvā tu hanumāṃs tau vīrau rāmalakṣmaṇau vākyajñau vākyakuśalaḥ punar novāca kiṃ cana", "category": "Epic, Ramayana", "book": "Ramayana", "position": "Kanda 4, Sarga 003, Verse 022"}
{"quote": "etac chrutvā vacas tasya rāmo lakṣmaṇam abravīt prahṛṣṭavadanaḥ śrīmān bhrātaraṃ pārśvataḥ sthitam", "category": "Epic, Ramayana", "book": "Ramayana", "position": "Kanda 4, Sarga 003, Verse 023"}
{"quote": "sacivo 'yaṃ kapīndrasya sugrīvasya mahātmanaḥ tam eva kāṅkṣamāṇasya mamāntikam upāgataḥ", "category": "Epic, Ramayana", "book": "Ramayana", "position": "Kanda 4, Sarga 003, Verse 024"}
{"quote": "tam abhyabhāṣa saumitre sugrīvasacivaṃ kapim vākyajñaṃ madhurair vākyaiḥ snehayuktam ariṃdamam", "category": "Epic, Ramayana", "book": "Ramayana", "position": "Kanda 4, Sarga 003, Verse 025"}
{"quote": "tataḥ prahṛṣṭo hanumān kṛtyavān iti tad vacaḥ śrutvā madhurasaṃbhāṣaṃ sugrīvaṃ manasā gataḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 001"}
{"quote": "bhavyo rājyāgamas tasya sugrīvasya mahātmanaḥ yad ayaṃ kṛtyavān prāptaḥ kṛtyaṃ caitad upāgatam", "category": "Epic, Ramayana", "book": "Ramayana", "position": "Kanda 4, Sarga 004, Verse 002"}
{"quote": "tataḥ paramasaṃhṛṣṭo hanūmān plavagarṣabhaḥ pratyuvāca tato vākyaṃ rāmaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 003"}
{"quote": "kimarthaṃ tvaṃ vanaṃ ghoraṃ pampākānanamaṇḍitam āgataḥ sānujo durgaṃ nānāvyālamṛgāyutam", "category": "Epic, Ramayana", "book": "Ramayana", "position": "Kanda 4, Sarga 004, Verse 004"}
{"quote": "tasya tad vacanaṃ śrutvā lakṣmaṇo rāmacoditaḥ ācacakṣe mahātmānaṃ rāmaṃ daśarathātmajam", "category": "Epic, Ramayana", "book": "Ramayana", "position": "Kanda 4, Sarga 004, Verse 005"}
{"quote": "rājā daśaratho nāma dyutimān dharmavatsalaḥ tasyāyaṃ pūrvajaḥ putro rāmo nāma janaiḥ śrutaḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 006"}
{"quote": "śaraṇyaḥ sarvabhūtānāṃ pitur nirdeśapāragaḥ vīro daśarathasyāyaṃ putrāṇāṃ guṇavattaraḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 007"}
{"quote": "rājyād bhraṣṭo vane vastuṃ mayā sārdham ihāgataḥ bhāryayā ca mahātejāḥ sītayānugato vaśī dinakṣaye mahātejāḥ prabhayeva divākaraḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 008"}
{"quote": "aham asyāvaro bhrātā guṇair dāsyam upāgataḥ kṛtajñasya bahujñasya lakṣmaṇo nāma nāmataḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 009"}
{"quote": "sukhārhasya mahārhasya sarvabhūtahitātmanaḥ aiśvaryeṇa vihīnasya vanavāsāśritasya ca", "category": "Epic, Ramayana", "book": "Ramayana", "position": "Kanda 4, Sarga 004, Verse 010"}
{"quote": "rakṣasāpahṛtā bhāryā rahite kāmarūpiṇā tac ca na jñāyate rakṣaḥ patnī yenāsya sā hṛtā", "category": "Epic, Ramayana", "book": "Ramayana", "position": "Kanda 4, Sarga 004, Verse 011"}
{"quote": "danur nāma śriyaḥ putraḥ śāpād rākṣasatāṃ gataḥ ākhyātas tena sugrīvaḥ samartho vānarādhipaḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 012"}
{"quote": "sa jñāsyati mahāvīryas tava bhāryāpahāriṇam evam uktvā danuḥ svargaṃ bhrājamāno gataḥ sukham", "category": "Epic, Ramayana", "book": "Ramayana", "position": "Kanda 4, Sarga 004, Verse 013"}
{"quote": "etat te sarvam ākhyātaṃ yāthātathyena pṛcchataḥ ahaṃ caiva hi rāmaś ca sugrīvaṃ śaraṇaṃ gatau", "category": "Epic, Ramayana", "book": "Ramayana", "position": "Kanda 4, Sarga 004, Verse 014"}
{"quote": "eṣa dattvā ca vittāni prāpya cānuttamaṃ yaśaḥ lokanāthaḥ purā bhūtvā sugrīvaṃ nātham icchati", "category": "Epic, Ramayana", "book": "Ramayana", "position": "Kanda 4, Sarga 004, Verse 015"}
{"quote": "śokābhibhūte rāme tu śokārte śaraṇaṃ gate kartum arhati sugrīvaḥ prasādaṃ saha yūthapaiḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 016"}
{"quote": "evaṃ bruvāṇaṃ saumitriṃ karuṇaṃ sāśrupātanam hanūmān pratyuvācedaṃ vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 017"}
{"quote": "īdṛśā buddhisaṃpannā jitakrodhā jitendriyāḥ draṣṭavyā vānarendreṇa diṣṭyā darśanam āgatāḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 018"}
{"quote": "sa hi rājyāc ca vibhraṣṭaḥ kṛtavairaś ca vālinā hṛtadāro vane trasto bhrātrā vinikṛto bhṛśam", "category": "Epic, Ramayana", "book": "Ramayana", "position": "Kanda 4, Sarga 004, Verse 019"}
{"quote": "kariṣyati sa sāhāyyaṃ yuvayor bhāskarātmajaḥ sugrīvaḥ saha cāsmābhiḥ sītāyāḥ parimārgaṇe", "category": "Epic, Ramayana", "book": "Ramayana", "position": "Kanda 4, Sarga 004, Verse 020"}
{"quote": "ity evam uktvā hanumāñ ślakṣṇaṃ madhurayā girā babhāṣe so 'bhigacchāmaḥ sugrīvam iti rāghavam", "category": "Epic, Ramayana", "book": "Ramayana", "position": "Kanda 4, Sarga 004, Verse 021"}
{"quote": "evaṃ bruvāṇaṃ dharmātmā hanūmantaṃ sa lakṣmaṇaḥ pratipūjya yathānyāyam idaṃ provāca rāghavam", "category": "Epic, Ramayana", "book": "Ramayana", "position": "Kanda 4, Sarga 004, Verse 022"}
{"quote": "kapiḥ kathayate hṛṣṭo yathāyaṃ mārutātmajaḥ kṛtyavān so 'pi saṃprāptaḥ kṛtakṛtyo 'si rāghava", "category": "Epic, Ramayana", "book": "Ramayana", "position": "Kanda 4, Sarga 004, Verse 023"}
{"quote": "prasannamukhavarṇaś ca vyaktaṃ hṛṣṭaś ca bhāṣate nānṛtaṃ vakṣyate vīro hanūmān mārutātmajaḥ", "category": "Epic, Ramayana", "book": "Ramayana", "position": "Kanda 4, Sarga 004, Verse 024"}
{"quote": "tataḥ sa tu mahāprājño hanūmān mārutātmajaḥ jagāmādāya tau vīrau harirājāya rāghavau", "category": "Epic, Ramayana", "book": "Ramayana", "position": "Kanda 4, Sarga 004, Verse 025"}
{"quote": "sa tu vipula yaśāḥ kapipravīraḥ pavanasutaḥ kṛtakṛtyavat prahṛṣṭaḥ girivaram uruvikramaḥ prayātaḥ sa śubhamatiḥ saha rāmalakṣmaṇābhyām", "category": "Epic, Ramayana", "book": "Ramayana", "position": "Kanda 4, Sarga 004, Verse 026"}
{"quote": "ṛśyamūkāt tu hanumān gatvā taṃ malayaṃ giram ācacakṣe tadā vīrau kapirājāya rāghavau", "category": "Epic, Ramayana", "book": "Ramayana", "position": "Kanda 4, Sarga 005, Verse 001"}
{"quote": "ayaṃ rāmo mahāprājñaḥ saṃprāpto dṛḍhavikramaḥ lakṣmaṇena saha bhrātrā rāmo 'yaṃ satyavikramaḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 002"}
{"quote": "ikṣvākūṇāṃ kule jāto rāmo daśarathātmajaḥ dharme nigaditaś caiva pitur nirdeśapālakaḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 003"}
{"quote": "tasyāsya vasato 'raṇye niyatasya mahātmanaḥ rakṣasāpahṛtā bhāryā sa tvāṃ śaraṇam āgataḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 004"}
{"quote": "rājasūyāśvamedhaiś ca vahnir yenābhitarpitaḥ dakṣiṇāś ca tathotsṛṣṭā gāvaḥ śatasahasraśaḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 005"}
{"quote": "tapasā satyavākyena vasudhā yena pālitā strīhetos tasya putro 'yaṃ rāmas tvāṃ śaraṇaṃ gataḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 006"}
{"quote": "bhavatā sakhyakāmau tau bhrātarau rāmalakṣmaṇau pratigṛhyārcayasvemau pūjanīyatamāv ubhau", "category": "Epic, Ramayana", "book": "Ramayana", "position": "Kanda 4, Sarga 005, Verse 007"}
{"quote": "śrutvā hanumato vākyaṃ sugrīvo hṛṣṭamānasaḥ bhayaṃ sa rāghavād ghoraṃ prajahau vigatajvaraḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 008"}
{"quote": "sa kṛtvā mānuṣaṃ rūpaṃ sugrīvaḥ plavagādhipaḥ darśanīyatamo bhūtvā prītyā provāca rāghavam", "category": "Epic, Ramayana", "book": "Ramayana", "position": "Kanda 4, Sarga 005, Verse 009"}
{"quote": "bhavān dharmavinītaś ca vikrāntaḥ sarvavatsalaḥ ākhyātā vāyuputreṇa tattvato me bhavadguṇāḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 010"}
{"quote": "tan mamaivaiṣa satkāro lābhaś caivottamaḥ prabho yat tvam icchasi sauhārdaṃ vānareṇa mayā saha", "category": "Epic, Ramayana", "book": "Ramayana", "position": "Kanda 4, Sarga 005, Verse 011"}
{"quote": "rocate yadi vā sakhyaṃ bāhur eṣa prasāritaḥ gṛhyatāṃ pāṇinā pāṇir maryādā vadhyatāṃ dhruvā", "category": "Epic, Ramayana", "book": "Ramayana", "position": "Kanda 4, Sarga 005, Verse 012"}
{"quote": "etat tu vacanaṃ śrutvā sugrīvasya subhāṣitam saṃprahṛṣṭamanā hastaṃ pīḍayām āsa pāṇinā hṛdyaṃ sauhṛdam ālambya paryaṣvajata pīḍitam", "category": "Epic, Ramayana", "book": "Ramayana", "position": "Kanda 4, Sarga 005, Verse 013"}
{"quote": "tato hanūmān saṃtyajya bhikṣurūpam ariṃdamaḥ kāṣṭhayoḥ svena rūpeṇa janayām āsa pāvakam", "category": "Epic, Ramayana", "book": "Ramayana", "position": "Kanda 4, Sarga 005, Verse 014"}
{"quote": "dīpyamānaṃ tato vahniṃ puṣpair abhyarcya satkṛtam tayor madhye tu suprīto nidadhe susamāhitaḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 015"}
{"quote": "tato 'gniṃ dīpyamānaṃ tau cakratuś ca pradakṣiṇam sugrīvo rāghavaś caiva vayasyatvam upāgatau", "category": "Epic, Ramayana", "book": "Ramayana", "position": "Kanda 4, Sarga 005, Verse 016"}
{"quote": "tataḥ suprīta manasau tāv ubhau harirāghavau anyonyam abhivīkṣantau na tṛptim upajagmatuḥ", "category": "Epic, Ramayana", "book": "Ramayana", "position": "Kanda 4, Sarga 005, Verse 017"}
{"quote": "tataḥ sarvārthavidvāṃsaṃ rāmaṃ daśarathātmajam sugrīvaḥ prāha tejasvī vākyam ekamanās tadā", "category": "Epic, Ramayana", "book": "Ramayana", "position": "Kanda 4, Sarga 005, Verse 018"}
{"quote": "ayam ākhyāti me rāma sacivo mantrisattamaḥ hanumān yannimittaṃ tvaṃ nirjanaṃ vanam āgataḥ", "category": "Epic, Ramayana", "book": "Ramayana", "position": "Kanda 4, Sarga 006, Verse 001"}
{"quote": "lakṣmaṇena saha bhrātrā vasataś ca vane tava rakṣasāpahṛtā bhāryā maithilī janakātmajā", "category": "Epic, Ramayana", "book": "Ramayana", "position": "Kanda 4, Sarga 006, Verse 002"}
{"quote": "tvayā viyuktā rudatī lakṣmaṇena ca dhīmatā antaraṃ prepsunā tena hatvā gṛdhraṃ jaṭāyuṣam", "category": "Epic, Ramayana", "book": "Ramayana", "position": "Kanda 4, Sarga 006, Verse 003"}
{"quote": "bhāryāviyogajaṃ duḥkhaṃ nacirāt tvaṃ vimokṣyase ahaṃ tām ānayiṣyāmi naṣṭāṃ vedaśrutiṃ yathā", "category": "Epic, Ramayana", "book": "Ramayana", "position": "Kanda 4, Sarga 006, Verse 004"}
{"quote": "rasātale vā vartantīṃ vartantīṃ vā nabhastale aham ānīya dāsyāmi tava bhāryām ariṃdama", "category": "Epic, Ramayana", "book": "Ramayana", "position": "Kanda 4, Sarga 006, Verse 005"}
{"quote": "idaṃ tathyaṃ mama vacas tvam avehi ca rāghava tyaja śokaṃ mahābāho tāṃ kāntām ānayāmi te", "category": "Epic, Ramayana", "book": "Ramayana", "position": "Kanda 4, Sarga 006, Verse 006"}
{"quote": "anumānāt tu jānāmi maithilī sā na saṃśayaḥ hriyamāṇā mayā dṛṣṭā rakṣasā krūrakarmaṇā", "category": "Epic, Ramayana", "book": "Ramayana", "position": "Kanda 4, Sarga 006, Verse 007"}
{"quote": "krośantī rāma rāmeti lakṣmaṇeti ca visvaram sphurantī rāvaṇasyāṅke pannagendravadhūr yathā", "category": "Epic, Ramayana", "book": "Ramayana", "position": "Kanda 4, Sarga 006, Verse 008"}
{"quote": "ātmanā pañcamaṃ māṃ hi dṛṣṭvā śailataṭe sthitam uttarīyaṃ tayā tyaktaṃ śubhāny ābharaṇāni ca", "category": "Epic, Ramayana", "book": "Ramayana", "position": "Kanda 4, Sarga 006, Verse 009"}
{"quote": "tāny asmābhir gṛhītāni nihitāni ca rāghava ānayiṣyāmy ahaṃ tāni pratyabhijñātum arhasi", "category": "Epic, Ramayana", "book": "Ramayana", "position": "Kanda 4, Sarga 006, Verse 010"}
{"quote": "tam abravīt tato rāmaḥ sugrīvaṃ priyavādinam ānayasva sakhe śīghraṃ kimarthaṃ pravilambase", "category": "Epic, Ramayana", "book": "Ramayana", "position": "Kanda 4, Sarga 006, Verse 011"}
{"quote": "evam uktas tu sugrīvaḥ śailasya gahanāṃ guhām praviveśa tataḥ śīghraṃ rāghavapriyakāmyayā", "category": "Epic, Ramayana", "book": "Ramayana", "position": "Kanda 4, Sarga 006, Verse 012"}
{"quote": "uttarīyaṃ gṛhītvā tu śubhāny ābharaṇāni ca idaṃ paśyeti rāmāya darśayām āsa vānaraḥ", "category": "Epic, Ramayana", "book": "Ramayana", "position": "Kanda 4, Sarga 006, Verse 013"}
{"quote": "tato gṛhītvā tadvāsaḥ śubhāny ābharaṇāni ca abhavad bāṣpasaṃruddho nīhāreṇeva candramāḥ", "category": "Epic, Ramayana", "book": "Ramayana", "position": "Kanda 4, Sarga 006, Verse 014"}
{"quote": "sītāsnehapravṛttena sa tu bāṣpeṇa dūṣitaḥ hā priyeti rudan dhairyam utsṛjya nyapatat kṣitau", "category": "Epic, Ramayana", "book": "Ramayana", "position": "Kanda 4, Sarga 006, Verse 015"}
{"quote": "hṛdi kṛtvā sa bahuśas tam alaṃkāram uttamam niśaśvāsa bhṛśaṃ sarpo bilastha iva roṣitaḥ", "category": "Epic, Ramayana", "book": "Ramayana", "position": "Kanda 4, Sarga 006, Verse 016"}
{"quote": "avicchinnāśruvegas tu saumitriṃ vīkṣya pārśvataḥ paridevayituṃ dīnaṃ rāmaḥ samupacakrame", "category": "Epic, Ramayana", "book": "Ramayana", "position": "Kanda 4, Sarga 006, Verse 017"}
{"quote": "paśya lakṣmaṇa vaidehyā saṃtyaktaṃ hriyamāṇayā uttarīyam idaṃ bhūmau śarīrād bhūṣaṇāni ca", "category": "Epic, Ramayana", "book": "Ramayana", "position": "Kanda 4, Sarga 006, Verse 018"}
{"quote": "śādvalinyāṃ dhruvaṃ bhūmyāṃ sītayā hriyamāṇayā utsṛṣṭaṃ bhūṣaṇam idaṃ tathārūpaṃ hi dṛśyate", "category": "Epic, Ramayana", "book": "Ramayana", "position": "Kanda 4, Sarga 006, Verse 019"}
{"quote": "brūhi sugrīva kaṃ deśaṃ hriyantī lakṣitā tvayā rakṣasā raudrarūpeṇa mama prāṇasamā priyā", "category": "Epic, Ramayana", "book": "Ramayana", "position": "Kanda 4, Sarga 006, Verse 020"}
{"quote": "kva vā vasati tad rakṣo mahad vyasanadaṃ mama yannimittam ahaṃ sarvān nāśayiṣyāmi rākṣasān", "category": "Epic, Ramayana", "book": "Ramayana", "position": "Kanda 4, Sarga 006, Verse 021"}
{"quote": "haratā maithilīṃ yena māṃ ca roṣayatā bhṛśam ātmano jīvitāntāya mṛtyudvāram apāvṛtam", "category": "Epic, Ramayana", "book": "Ramayana", "position": "Kanda 4, Sarga 006, Verse 022"}
{"quote": "mama dayitatamā hṛtā vanād rajanicareṇa vimathya yena sā kathaya mama ripuṃ tam adya vai pravagapate yamasaṃnidhiṃ nayāmi", "category": "Epic, Ramayana", "book": "Ramayana", "position": "Kanda 4, Sarga 006, Verse 023"}
{"quote": "evam uktas tu sugrīvo rāmeṇārtena vānaraḥ abravīt prāñjalir vākyaṃ sabāṣpaṃ bāṣpagadgadaḥ", "category": "Epic, Ramayana", "book": "Ramayana", "position": "Kanda 4, Sarga 007, Verse 001"}
{"quote": "na jāne nilayaṃ tasya sarvathā pāparakṣasaḥ sāmarthyaṃ vikramaṃ vāpi dauṣkuleyasya vā kulam", "category": "Epic, Ramayana", "book": "Ramayana", "position": "Kanda 4, Sarga 007, Verse 002"}
{"quote": "satyaṃ tu pratijānāmi tyaja śokam ariṃdama kariṣyāmi tathā yatnaṃ yathā prāpsyasi maithilīm", "category": "Epic, Ramayana", "book": "Ramayana", "position": "Kanda 4, Sarga 007, Verse 003"}
{"quote": "rāvaṇaṃ sagaṇaṃ hatvā paritoṣyātmapauruṣam tathāsmi kartā nacirād yathā prīto bhaviṣyasi", "category": "Epic, Ramayana", "book": "Ramayana", "position": "Kanda 4, Sarga 007, Verse 004"}
{"quote": "alaṃ vaiklavyam ālambya dhairyam ātmagataṃ smara tvadvidhānāṃ na sadṛśam īdṛśaṃ buddhilāghavam", "category": "Epic, Ramayana", "book": "Ramayana", "position": "Kanda 4, Sarga 007, Verse 005"}
{"quote": "mayāpi vyasanaṃ prāptaṃ bhāryā haraṇajaṃ mahat na cāham evaṃ śocāmi na ca dhairyaṃ parityaje", "category": "Epic, Ramayana", "book": "Ramayana", "position": "Kanda 4, Sarga 007, Verse 006"}
{"quote": "nāhaṃ tām anuśocāmi prākṛto vānaro 'pi san mahātmā ca vinītaś cā kiṃ punar dhṛtimān bhavān", "category": "Epic, Ramayana", "book": "Ramayana", "position": "Kanda 4, Sarga 007, Verse 007"}
{"quote": "bāṣpam āpatitaṃ dhairyān nigrahītuṃ tvam arhasi maryādāṃ sattvayuktānāṃ dhṛtiṃ notsraṣṭum arhasi", "category": "Epic, Ramayana", "book": "Ramayana", "position": "Kanda 4, Sarga 007, Verse 008"}
{"quote": "vyasane vārtha kṛcchre vā bhaye vā jīvitāntage vimṛśan vai svayā buddhyā dhṛtimān nāvasīdati", "category": "Epic, Ramayana", "book": "Ramayana", "position": "Kanda 4, Sarga 007, Verse 009"}
{"quote": "bāliśas tu naro nityaṃ vaiklavyaṃ yo 'nuvartate sa majjaty avaśaḥ śoke bhārākrānteva naur jale", "category": "Epic, Ramayana", "book": "Ramayana", "position": "Kanda 4, Sarga 007, Verse 010"}
{"quote": "eṣo 'ñjalir mayā baddhaḥ praṇayāt tvāṃ prasādaye pauruṣaṃ śraya śokasya nāntaraṃ dātum arhasi", "category": "Epic, Ramayana", "book": "Ramayana", "position": "Kanda 4, Sarga 007, Verse 011"}
{"quote": "ye śokam anuvartante na teṣāṃ vidyate sukham tejaś ca kṣīyate teṣāṃ na tvaṃ śocitum arhasi", "category": "Epic, Ramayana", "book": "Ramayana", "position": "Kanda 4, Sarga 007, Verse 012"}
{"quote": "hitaṃ vayasya bhāvena brūhi nopadiśāmi te vayasyatāṃ pūjayan me na tvaṃ śocitum arhasi", "category": "Epic, Ramayana", "book": "Ramayana", "position": "Kanda 4, Sarga 007, Verse 013"}
{"quote": "madhuraṃ sāntvitas tena sugrīveṇa sa rāghavaḥ mukham aśrupariklinnaṃ vastrāntena pramārjayat", "category": "Epic, Ramayana", "book": "Ramayana", "position": "Kanda 4, Sarga 007, Verse 014"}
{"quote": "prakṛtiṣṭhas tu kākutsthaḥ sugrīvavacanāt prabhuḥ saṃpariṣvajya sugrīvam idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 007, Verse 015"}
{"quote": "kartavyaṃ yad vayasyena snigdhena ca hitena ca anurūpaṃ ca yuktaṃ ca kṛtaṃ sugrīva tat tvayā", "category": "Epic, Ramayana", "book": "Ramayana", "position": "Kanda 4, Sarga 007, Verse 016"}
{"quote": "eṣa ca prakṛtiṣṭho 'ham anunītas tvayā sakhe durlabho hīdṛśo bandhur asmin kāle viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 007, Verse 017"}
{"quote": "kiṃ tu yatnas tvayā kāryo maithilyāḥ parimārgaṇe rākṣasasya ca raudrasya rāvaṇasya durātmanaḥ", "category": "Epic, Ramayana", "book": "Ramayana", "position": "Kanda 4, Sarga 007, Verse 018"}
{"quote": "mayā ca yad anuṣṭheyaṃ visrabdhena tad ucyatām varṣāsv iva ca sukṣetre sarvaṃ saṃpadyate tava", "category": "Epic, Ramayana", "book": "Ramayana", "position": "Kanda 4, Sarga 007, Verse 019"}
{"quote": "mayā ca yad idaṃ vākyam abhimānāt samīritam tat tvayā hariśārdūla tattvam ity upadhāryatām", "category": "Epic, Ramayana", "book": "Ramayana", "position": "Kanda 4, Sarga 007, Verse 020"}
{"quote": "anṛtaṃ noktapūrvaṃ me na ca vakṣye kadā cana etat te pratijānāmi satyenaiva śapāmi te", "category": "Epic, Ramayana", "book": "Ramayana", "position": "Kanda 4, Sarga 007, Verse 021"}
{"quote": "tataḥ prahṛṣṭaḥ sugrīvo vānaraiḥ sacivaiḥ saha rāghavasya vacaḥ śrutvā pratijñātaṃ viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 007, Verse 022"}
{"quote": "mahānubhāvasya vaco niśamya harir narāṇām ṛṣabhasya tasya kṛtaṃ sa mene harivīra mukhyas tadā svakāryaṃ hṛdayena vidvān", "category": "Epic, Ramayana", "book": "Ramayana", "position": "Kanda 4, Sarga 007, Verse 023"}
{"quote": "parituṣṭas tu sugrīvas tena vākyena vānaraḥ lakṣmaṇasyāgrajaṃ rāmam idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 008, Verse 001"}
{"quote": "sarvathāham anugrāhyo devatānām asaṃśayaḥ upapannaguṇopetaḥ sakhā yasya bhavān mama", "category": "Epic, Ramayana", "book": "Ramayana", "position": "Kanda 4, Sarga 008, Verse 002"}
{"quote": "śakyaṃ khalu bhaved rāma sahāyena tvayānagha surarājyam api prāptuṃ svarājyaṃ kiṃ punaḥ prabho", "category": "Epic, Ramayana", "book": "Ramayana", "position": "Kanda 4, Sarga 008, Verse 003"}
{"quote": "so 'haṃ sabhājyo bandhūnāṃ suhṛdāṃ caiva rāghava yasyāgnisākṣikaṃ mitraṃ labdhaṃ rāghavavaṃśajam", "category": "Epic, Ramayana", "book": "Ramayana", "position": "Kanda 4, Sarga 008, Verse 004"}
{"quote": "aham apy anurūpas te vayasyo jñāsyase śanaiḥ na tu vaktuṃ samartho 'haṃ svayam ātmagatān guṇān", "category": "Epic, Ramayana", "book": "Ramayana", "position": "Kanda 4, Sarga 008, Verse 005"}
{"quote": "mahātmanāṃ tu bhūyiṣṭhaṃ tvadvidhānāṃ kṛtātmanām niścalā bhavati prītir dhairyam ātmavatām iva", "category": "Epic, Ramayana", "book": "Ramayana", "position": "Kanda 4, Sarga 008, Verse 006"}
{"quote": "rajataṃ vā suvarṇaṃ vā vastrāṇy ābharaṇāni vā avibhaktāni sādhūnām avagacchanti sādhavaḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 007"}
{"quote": "āḍhyo vāpi daridro vā duḥkhitaḥ sukhito 'pi vā nirdoṣo vā sadoṣo vā vayasyaḥ paramā gatiḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 008"}
{"quote": "dhanatyāgaḥ sukhatyāgo dehatyāgo 'pi vā punaḥ vayasyārthe pravartante snehaṃ dṛṣṭvā tathāvidham", "category": "Epic, Ramayana", "book": "Ramayana", "position": "Kanda 4, Sarga 008, Verse 009"}
{"quote": "tat tathety abravīd rāmaḥ sugrīvaṃ priyavādinam lakṣmaṇasyāgrato lakṣmyā vāsavasyeva dhīmataḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 010"}
{"quote": "tato rāmaṃ sthitaṃ dṛṣṭvā lakṣmaṇaṃ ca mahābalam sugrīvaḥ sarvataś cakṣur vane lolam apātayat", "category": "Epic, Ramayana", "book": "Ramayana", "position": "Kanda 4, Sarga 008, Verse 011"}
{"quote": "sa dadarśa tataḥ sālam avidūre harīśvaraḥ supuṣpam īṣatpatrāḍhyaṃ bhramarair upaśobhitam", "category": "Epic, Ramayana", "book": "Ramayana", "position": "Kanda 4, Sarga 008, Verse 012"}
{"quote": "tasyaikāṃ parṇabahulāṃ bhaṅktvā śākhāṃ supuṣpitām sālasyāstīrya sugrīvo niṣasāda sarāghavaḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 013"}
{"quote": "tāv āsīnau tato dṛṣṭvā hanūmān api lakṣmaṇam sālaśākhāṃ samutpāṭya vinītam upaveśayat", "category": "Epic, Ramayana", "book": "Ramayana", "position": "Kanda 4, Sarga 008, Verse 014"}
{"quote": "tataḥ prahṛṣṭaḥ sugrīvaḥ ślakṣṇaṃ madhurayā girā uvāca praṇayād rāmaṃ harṣavyākulitākṣaram", "category": "Epic, Ramayana", "book": "Ramayana", "position": "Kanda 4, Sarga 008, Verse 015"}
{"quote": "ahaṃ vinikṛto bhrātrā carāmy eṣa bhayārditaḥ ṛśyamūkaṃ girivaraṃ hṛtabhāryaḥ suduḥkhitaḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 016"}
{"quote": "so 'haṃ trasto bhaye magno vasāmy udbhrāntacetanaḥ vālinā nikṛto bhrātrā kṛtavairaś ca rāghava", "category": "Epic, Ramayana", "book": "Ramayana", "position": "Kanda 4, Sarga 008, Verse 017"}
{"quote": "vālino me bhayārtasya sarvalokābhayaṃkara mamāpi tvam anāthasya prasādaṃ kartum arhasi", "category": "Epic, Ramayana", "book": "Ramayana", "position": "Kanda 4, Sarga 008, Verse 018"}
{"quote": "evam uktas tu tejasvī dharmajño dharmavatsalaḥ pratyuvāca sa kākutsthaḥ sugrīvaṃ prahasann iva", "category": "Epic, Ramayana", "book": "Ramayana", "position": "Kanda 4, Sarga 008, Verse 019"}
{"quote": "upakāraphalaṃ mitram apakāro 'rilakṣaṇam adyaiva taṃ haniṣyāmi tava bhāryāpahāriṇam", "category": "Epic, Ramayana", "book": "Ramayana", "position": "Kanda 4, Sarga 008, Verse 020"}
{"quote": "ime hi me mahāvegāḥ patriṇas tigmatejasaḥ kārtikeyavanodbhūtāḥ śarā hemavibhūṣitāḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 021"}
{"quote": "kaṅkapatrapraticchannā mahendrāśanisaṃnibhāḥ suparvāṇaḥ sutīkṣṇāgrā saroṣā bhujagā iva", "category": "Epic, Ramayana", "book": "Ramayana", "position": "Kanda 4, Sarga 008, Verse 022"}
{"quote": "bhrātṛsaṃjñam amitraṃ te vālinaṃ kṛtakilbiṣam śarair vinihataṃ paśya vikīrṇam iva parvatam", "category": "Epic, Ramayana", "book": "Ramayana", "position": "Kanda 4, Sarga 008, Verse 023"}
{"quote": "rāghavasya vacaḥ śrutvā sugrīvo vāhinīpatiḥ praharṣam atulaṃ lebhe sādhu sādhv iti cābravīt", "category": "Epic, Ramayana", "book": "Ramayana", "position": "Kanda 4, Sarga 008, Verse 024"}
{"quote": "rāmaśokābhibhūto 'haṃ śokārtānāṃ bhavān gatiḥ vayasya iti kṛtvā hi tvayy ahaṃ paridevaye", "category": "Epic, Ramayana", "book": "Ramayana", "position": "Kanda 4, Sarga 008, Verse 025"}
{"quote": "tvaṃ hi pāṇipradānena vayasyo so 'gnisākṣikaḥ kṛtaḥ prāṇair bahumataḥ satyenāpi śapāmy aham", "category": "Epic, Ramayana", "book": "Ramayana", "position": "Kanda 4, Sarga 008, Verse 026"}
{"quote": "vayasya iti kṛtvā ca visrabdhaṃ pravadāmy aham duḥkham antargataṃ yan me mano dahati nityaśaḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 027"}
{"quote": "etāvad uktvā vacanaṃ bāṣpadūṣitalocanaḥ bāṣpopahatayā vācā noccaiḥ śaknoti bhāṣitum", "category": "Epic, Ramayana", "book": "Ramayana", "position": "Kanda 4, Sarga 008, Verse 028"}
{"quote": "bāṣpavegaṃ tu sahasā nadīvegam ivāgatam dhārayām āsa dhairyeṇa sugrīvo rāmasaṃnidhau", "category": "Epic, Ramayana", "book": "Ramayana", "position": "Kanda 4, Sarga 008, Verse 029"}
{"quote": "saṃnigṛhya tu taṃ bāṣpaṃ pramṛjya nayane śubhe viniḥśvasya ca tejasvī rāghavaṃ punar abravīt", "category": "Epic, Ramayana", "book": "Ramayana", "position": "Kanda 4, Sarga 008, Verse 030"}
{"quote": "purāhaṃ valinā rāma rājyāt svād avaropitaḥ paruṣāṇi ca saṃśrāvya nirdhūto 'smi balīyasā", "category": "Epic, Ramayana", "book": "Ramayana", "position": "Kanda 4, Sarga 008, Verse 031"}
{"quote": "hṛtā bhāryā ca me tena prāṇebhyo 'pi garīyasī suhṛdaś ca madīyā ye saṃyatā bandhaneṣu te", "category": "Epic, Ramayana", "book": "Ramayana", "position": "Kanda 4, Sarga 008, Verse 032"}
{"quote": "yatnavāṃś ca suduṣṭātmā mad vināśāya rāghava bahuśas tat prayuktāś ca vānarā nihatā mayā", "category": "Epic, Ramayana", "book": "Ramayana", "position": "Kanda 4, Sarga 008, Verse 033"}
{"quote": "śaṅkayā tv etayā cāhaṃ dṛṣṭvā tvām api rāghava nopasarpāmy ahaṃ bhīto bhaye sarve hi bibhyati", "category": "Epic, Ramayana", "book": "Ramayana", "position": "Kanda 4, Sarga 008, Verse 034"}
{"quote": "kevalaṃ hi sahāyā me hanumat pramukhās tv ime ato 'haṃ dhārayāmy adya prāṇān kṛcchra gato 'pi san", "category": "Epic, Ramayana", "book": "Ramayana", "position": "Kanda 4, Sarga 008, Verse 035"}
{"quote": "ete hi kapayaḥ snigdhā māṃ rakṣanti samantataḥ saha gacchanti gantavye nityaṃ tiṣṭhanti ca sthite", "category": "Epic, Ramayana", "book": "Ramayana", "position": "Kanda 4, Sarga 008, Verse 036"}
{"quote": "saṃkṣepas tv eṣa me rāma kim uktvā vistaraṃ hi te sa me jyeṣṭho ripur bhrātā vālī viśrutapauruṣaḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 037"}
{"quote": "tadvināśād dhi me duḥkhaṃ pranaṣṭaṃ syād anantaram sukhaṃ me jīvitaṃ caiva tadvināśanibandhanam", "category": "Epic, Ramayana", "book": "Ramayana", "position": "Kanda 4, Sarga 008, Verse 038"}
{"quote": "eṣa me rāma śokāntaḥ śokārtena niveditaḥ duḥkhito 'duḥkhito vāpi sakhyur nityaṃ sakhā gatiḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 039"}
{"quote": "śrutvaitac ca vaco rāmaḥ sugrīvam idam abravīt kiṃnimittam abhūd vairaṃ śrotum icchāmi tattvataḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 040"}
{"quote": "sukhaṃ hi kāraṇaṃ śrutvā vairasya tava vānara ānantaryaṃ vidhāsyāmi saṃpradhārya balābalam", "category": "Epic, Ramayana", "book": "Ramayana", "position": "Kanda 4, Sarga 008, Verse 041"}
{"quote": "balavān hi mamāmarṣaḥ śrutvā tvām avamānitam vardhate hṛdayotkampī prāvṛḍvega ivāmbhasaḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 042"}
{"quote": "hṛṣṭaḥ kathaya visrabdho yāvad āropyate dhanuḥ sṛṣṭaś ca hi mayā bāṇo nirastaś ca ripus tava", "category": "Epic, Ramayana", "book": "Ramayana", "position": "Kanda 4, Sarga 008, Verse 043"}
{"quote": "evam uktas tu sugrīvaḥ kākutsthena mahātmanā praharṣam atulaṃ lebhe caturbhiḥ saha vānaraiḥ", "category": "Epic, Ramayana", "book": "Ramayana", "position": "Kanda 4, Sarga 008, Verse 044"}
{"quote": "tataḥ prahṛṣṭavadanaḥ sugrīvo lakṣmaṇāgraje vairasya kāraṇaṃ tattvam ākhyātum upacakrame", "category": "Epic, Ramayana", "book": "Ramayana", "position": "Kanda 4, Sarga 008, Verse 045"}
{"quote": "vālī nāma mama bhrātā jyeṣṭhaḥ śatruniṣūdanaḥ pitur bahumato nityaṃ mama cāpi tathā purā", "category": "Epic, Ramayana", "book": "Ramayana", "position": "Kanda 4, Sarga 009, Verse 001"}
{"quote": "pitary uparate 'smākaṃ jyeṣṭho 'yam iti mantribhiḥ kapīnām īśvaro rājye kṛtaḥ paramasaṃmataḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 002"}
{"quote": "rājyaṃ praśāsatas tasya pitṛpaitāmahaṃ mahat ahaṃ sarveṣu kāleṣu praṇataḥ preṣyavat sthitaḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 003"}
{"quote": "māyāvī nāma tejasvī pūrvajo dundubheḥ sutaḥ tena tasya mahad vairaṃ strīkṛtaṃ viśrutaṃ purā", "category": "Epic, Ramayana", "book": "Ramayana", "position": "Kanda 4, Sarga 009, Verse 004"}
{"quote": "sa tu supte jane rātrau kiṣkindhād vāram āgataḥ nardati sma susaṃrabdho vālinaṃ cāhvayad raṇe", "category": "Epic, Ramayana", "book": "Ramayana", "position": "Kanda 4, Sarga 009, Verse 005"}
{"quote": "prasuptas tu mama bhrātā narditaṃ bhairavasvanam śrutvā na mamṛṣe vālī niṣpapāta javāt tadā", "category": "Epic, Ramayana", "book": "Ramayana", "position": "Kanda 4, Sarga 009, Verse 006"}
{"quote": "sa tu vai niḥsṛtaḥ krodhāt taṃ hantum asurottamam vāryamāṇas tataḥ strībhir mayā ca praṇatātmanā", "category": "Epic, Ramayana", "book": "Ramayana", "position": "Kanda 4, Sarga 009, Verse 007"}
{"quote": "sa tu nirdhūya sarvānno nirjagāma mahābalaḥ tato 'ham api sauhārdān niḥsṛto vālinā saha", "category": "Epic, Ramayana", "book": "Ramayana", "position": "Kanda 4, Sarga 009, Verse 008"}
{"quote": "sa tu me bhrātaraṃ dṛṣṭvā māṃ ca dūrād avasthitam asuro jātasaṃtrāsaḥ pradudrāva tadā bhṛśam", "category": "Epic, Ramayana", "book": "Ramayana", "position": "Kanda 4, Sarga 009, Verse 009"}
{"quote": "tasmin dravati saṃtraste hy āvāṃ drutataraṃ gatau prakāśo 'pi kṛto mārgaś candreṇodgacchatā tadā", "category": "Epic, Ramayana", "book": "Ramayana", "position": "Kanda 4, Sarga 009, Verse 010"}
{"quote": "sa tṛṇair āvṛtaṃ durgaṃ dharaṇyā vivaraṃ mahat praviveśāsuro vegād āvām āsādya viṣṭhitau", "category": "Epic, Ramayana", "book": "Ramayana", "position": "Kanda 4, Sarga 009, Verse 011"}
{"quote": "taṃ praviṣṭaṃ ripuṃ dṛṣṭvā bilaṃ roṣavaśaṃ gataḥ mām uvāca tadā vālī vacanaṃ kṣubhitendriyaḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 012"}
{"quote": "iha tvaṃ tiṣṭha sugrīva biladvāri samāhitaḥ yāvad atra praviśyāhaṃ nihanmi samare ripum", "category": "Epic, Ramayana", "book": "Ramayana", "position": "Kanda 4, Sarga 009, Verse 013"}
{"quote": "mayā tv etad vacaḥ śrutvā yācitaḥ sa paraṃtapa śāpayitvā ca māṃ padbhyāṃ praviveśa bilaṃ tadā", "category": "Epic, Ramayana", "book": "Ramayana", "position": "Kanda 4, Sarga 009, Verse 014"}
{"quote": "tasya praviṣṭasya bilaṃ sāgraḥ saṃvatsaro gataḥ sthitasya ca mama dvāri sa kālo vyatyavartata", "category": "Epic, Ramayana", "book": "Ramayana", "position": "Kanda 4, Sarga 009, Verse 015"}
{"quote": "ahaṃ tu naṣṭaṃ taṃ jñātvā snehād āgatasaṃbhramaḥ bhrātaraṃ na hi paśyāmi pāpaśaṅki ca me manaḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 016"}
{"quote": "atha dīrghasya kālasya bilāt tasmād viniḥsṛtam saphenaṃ rudhiraṃ raktam ahaṃ dṛṣṭvā suduḥkhitaḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 017"}
{"quote": "nardatām asurāṇāṃ ca dhvanir me śrotram āgataḥ nirastasya ca saṃgrāme krośato niḥsvano guroḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 018"}
{"quote": "ahaṃ tv avagato buddhyā cihnais tair bhrātaraṃ hatam pidhāya ca biladvāraṃ śilayā girimātrayā śokārtaś codakaṃ kṛtvā kiṣkindhām āgataḥ sakhe", "category": "Epic, Ramayana", "book": "Ramayana", "position": "Kanda 4, Sarga 009, Verse 019"}
{"quote": "gūhamānasya me tattvaṃ yatnato mantribhiḥ śrutam tato 'haṃ taiḥ samāgamya sametair abhiṣecitaḥ", "category": "Epic, Ramayana", "book": "Ramayana", "position": "Kanda 4, Sarga 009, Verse 020"}
{"quote": "rājyaṃ praśāsatas tasya nyāyato mama rāghava ājagāma ripuṃ hatvā vālī tam asurottamam", "category": "Epic, Ramayana", "book": "Ramayana", "position": "Kanda 4, Sarga 009, Verse 021"}
{"quote": "abhiṣiktaṃ tu māṃ dṛṣṭvā krodhāt saṃraktalocanaḥ madīyān mantriṇo baddhvā paruṣaṃ vākyam abravīt", "category": "Epic, Ramayana", "book": "Ramayana", "position": "Kanda 4, Sarga 009, Verse 022"}
{"quote": "nigrahe 'pi samarthasya taṃ pāpaṃ prati rāghava na prāvartata me buddhir bhrātṛgauravayantritā", "category": "Epic, Ramayana", "book": "Ramayana", "position": "Kanda 4, Sarga 009, Verse 023"}
{"quote": "mānayaṃs taṃ mahātmānaṃ yathāvac cābhyavādayam uktāś ca nāśiṣas tena saṃtuṣṭenāntarātmanā", "category": "Epic, Ramayana", "book": "Ramayana", "position": "Kanda 4, Sarga 009, Verse 024"}
{"quote": "tataḥ krodhasamāviṣṭaṃ saṃrabdhaṃ tam upāgatam ahaṃ prasādayāṃ cakre bhrātaraṃ priyakāmyayā", "category": "Epic, Ramayana", "book": "Ramayana", "position": "Kanda 4, Sarga 010, Verse 001"}
{"quote": "diṣṭyāsi kuśalī prāpto nihataś ca tvayā ripuḥ anāthasya hi me nāthas tvam eko 'nāthanandanaḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 002"}
{"quote": "idaṃ bahuśalākaṃ te pūrṇacandram ivoditam chatraṃ savālavyajanaṃ pratīcchasva mayodyatam", "category": "Epic, Ramayana", "book": "Ramayana", "position": "Kanda 4, Sarga 010, Verse 003"}
{"quote": "tvam eva rājā mānārhaḥ sadā cāhaṃ yathāpurā nyāsabhūtam idaṃ rājyaṃ tava niryātayāmy aham", "category": "Epic, Ramayana", "book": "Ramayana", "position": "Kanda 4, Sarga 010, Verse 004"}
{"quote": "mā ca roṣaṃ kṛthāḥ saumya mayi śatrunibarhaṇa yāce tvāṃ śirasā rājan mayā baddho 'yam añjaliḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 005"}
{"quote": "balād asmi samāgamya mantribhiḥ puravāsibhiḥ rājabhāve niyukto 'haṃ śūnyadeśajigīṣayā", "category": "Epic, Ramayana", "book": "Ramayana", "position": "Kanda 4, Sarga 010, Verse 006"}
{"quote": "snigdham evaṃ bruvāṇaṃ māṃ sa tu nirbhartsya vānaraḥ dhik tvām iti ca mām uktvā bahu tat tad uvāca ha", "category": "Epic, Ramayana", "book": "Ramayana", "position": "Kanda 4, Sarga 010, Verse 007"}
{"quote": "prakṛtīś ca samānīya mantriṇaś caiva saṃmatān mām āha suhṛdāṃ madhye vākyaṃ paramagarhitam", "category": "Epic, Ramayana", "book": "Ramayana", "position": "Kanda 4, Sarga 010, Verse 008"}
{"quote": "viditaṃ vo yathā rātrau māyāvī sa mahāsuraḥ māṃ samāhvayata krūro yuddhākāṅkṣī sudurmatiḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 009"}
{"quote": "tasya tad garjitaṃ śrutvā niḥsṛto 'haṃ nṛpālayāt anuyātaś ca māṃ tūrṇam ayaṃ bhrātā sudāruṇaḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 010"}
{"quote": "sa tu dṛṣṭvaiva māṃ rātrau sadvitīyaṃ mahābalaḥ prādravad bhayasaṃtrasto vīkṣyāvāṃ tam anudrutau anudrutas tu vegena praviveśa mahābilam", "category": "Epic, Ramayana", "book": "Ramayana", "position": "Kanda 4, Sarga 010, Verse 011"}
{"quote": "taṃ praviṣṭaṃ viditvā tu sughoraṃ sumahad bilam ayam ukto 'tha me bhrātā mayā tu krūradarśanaḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 012"}
{"quote": "ahatvā nāsti me śaktiḥ pratigantum itaḥ purīm biladvāri pratīkṣa tvaṃ yāvad enaṃ nihanmy aham", "category": "Epic, Ramayana", "book": "Ramayana", "position": "Kanda 4, Sarga 010, Verse 013"}
{"quote": "sthito 'yam iti matvā tu praviṣṭo 'haṃ durāsadam taṃ ca me mārgamāṇasya gataḥ saṃvatsaras tadā", "category": "Epic, Ramayana", "book": "Ramayana", "position": "Kanda 4, Sarga 010, Verse 014"}
{"quote": "sa tu dṛṣṭo mayā śatrur anirvedād bhayāvahaḥ nihataś ca mayā tatra so 'suro bandhubhiḥ saha", "category": "Epic, Ramayana", "book": "Ramayana", "position": "Kanda 4, Sarga 010, Verse 015"}
{"quote": "tasyāsyāt tu pravṛttena rudhiraugheṇa tad bilam pūrṇam āsīd durākrāmaṃ stanatas tasya bhūtale", "category": "Epic, Ramayana", "book": "Ramayana", "position": "Kanda 4, Sarga 010, Verse 016"}
{"quote": "sūdayitvā tu taṃ śatruṃ vikrāntaṃ dundubheḥ sutam niṣkrāmann eva paśyāmi bilasya pihitaṃ mukham", "category": "Epic, Ramayana", "book": "Ramayana", "position": "Kanda 4, Sarga 010, Verse 017"}
{"quote": "vikrośamānasya tu me sugrīveti punaḥ punaḥ yadā prativaco nāsti tato 'haṃ bhṛśaduḥkhitaḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 018"}
{"quote": "pādaprahārais tu mayā bahuśas tad vidāritam tato 'haṃ tena niṣkramya yathā punar upāgataḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 019"}
{"quote": "tatrānenāsmi saṃruddho rājyaṃ mārgayatātmanaḥ sugrīveṇa nṛśaṃsena vismṛtya bhrātṛsauhṛdam", "category": "Epic, Ramayana", "book": "Ramayana", "position": "Kanda 4, Sarga 010, Verse 020"}
{"quote": "evam uktvā tu māṃ tatra vastreṇaikena vānaraḥ tadā nirvāsayām āsa vālī vigatasādhvasaḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 021"}
{"quote": "tenāham apaviddhaś ca hṛtadāraś ca rāghava tadbhayāc ca mahīkṛtsnā krānteyaṃ savanārṇavā", "category": "Epic, Ramayana", "book": "Ramayana", "position": "Kanda 4, Sarga 010, Verse 022"}
{"quote": "ṛśyamūkaṃ girivaraṃ bhāryāharaṇaduḥkhitaḥ praviṣṭo 'smi durādharṣaṃ vālinaḥ kāraṇāntare", "category": "Epic, Ramayana", "book": "Ramayana", "position": "Kanda 4, Sarga 010, Verse 023"}
{"quote": "etat te sarvam ākhyātaṃ vairānukathanaṃ mahat anāgasā mayā prāptaṃ vyasanaṃ paśya rāghava", "category": "Epic, Ramayana", "book": "Ramayana", "position": "Kanda 4, Sarga 010, Verse 024"}
{"quote": "vālinas tu bhayārtasya sarvalokābhayaṃkara kartum arhasi me vīra prasādaṃ tasya nigrahāt", "category": "Epic, Ramayana", "book": "Ramayana", "position": "Kanda 4, Sarga 010, Verse 025"}
{"quote": "evam uktaḥ sa tejasvī dharmajño dharmasaṃhitam vacanaṃ vaktum ārebhe sugrīvaṃ prahasann iva", "category": "Epic, Ramayana", "book": "Ramayana", "position": "Kanda 4, Sarga 010, Verse 026"}
{"quote": "amoghāḥ sūryasaṃkāśā mameme niśitāḥ śarāḥ tasmin vālini durvṛtte patiṣyanti ruṣānvitāḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 027"}
{"quote": "yāvat taṃ na hi paśyeyaṃ tava bhāryāpahāriṇam tāvat sa jīvet pāpātmā vālī cāritradūṣakaḥ", "category": "Epic, Ramayana", "book": "Ramayana", "position": "Kanda 4, Sarga 010, Verse 028"}
{"quote": "ātmānumānāt paśyāmi magnaṃ tvāṃ śokasāgare tvām ahaṃ tārayiṣyāmi kāmaṃ prāpsyasi puṣkalam", "category": "Epic, Ramayana", "book": "Ramayana", "position": "Kanda 4, Sarga 010, Verse 029"}
{"quote": "rāmasya vacanaṃ śrutvā harṣapauruṣavardhanam sugrīvaḥ pūjayāṃ cakre rāghavaṃ praśaśaṃsa ca", "category": "Epic, Ramayana", "book": "Ramayana", "position": "Kanda 4, Sarga 011, Verse 001"}
{"quote": "asaṃśayaṃ prajvalitais tīkṣṇair marmātigaiḥ śaraiḥ tvaṃ daheḥ kupito lokān yugānta iva bhāskaraḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 002"}
{"quote": "vālinaḥ pauruṣaṃ yat tad yac ca vīryaṃ dhṛtiś ca yā tan mamaikamanāḥ śrutvā vidhatsva yadanantaram", "category": "Epic, Ramayana", "book": "Ramayana", "position": "Kanda 4, Sarga 011, Verse 003"}
{"quote": "samudrāt paścimāt pūrvaṃ dakṣiṇād api cottaram krāmaty anudite sūrye vālī vyapagataklamaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 004"}
{"quote": "agrāṇy āruhya śailānāṃ śikharāṇi mahānty api ūrdhvam utkṣipya tarasā pratigṛhṇāti vīryavān", "category": "Epic, Ramayana", "book": "Ramayana", "position": "Kanda 4, Sarga 011, Verse 005"}
{"quote": "bahavaḥ sāravantaś ca vaneṣu vividhā drumāḥ vālinā tarasā bhagnā balaṃ prathayatātmanaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 006"}
{"quote": "mahiṣo dundubhir nāma kailāsaśikharaprabhaḥ balaṃ nāgasahasrasya dhārayām āsa vīryavān", "category": "Epic, Ramayana", "book": "Ramayana", "position": "Kanda 4, Sarga 011, Verse 007"}
{"quote": "vīryotsekena duṣṭātmā varadānāc ca mohitaḥ jagāma sa mahākāyaḥ samudraṃ saritāṃ patim", "category": "Epic, Ramayana", "book": "Ramayana", "position": "Kanda 4, Sarga 011, Verse 008"}
{"quote": "ūrmimantam atikramya sāgaraṃ ratnasaṃcayam mama yuddhaṃ prayaccheti tam uvāca mahārṇavam", "category": "Epic, Ramayana", "book": "Ramayana", "position": "Kanda 4, Sarga 011, Verse 009"}
{"quote": "tataḥ samudro dharmātmā samutthāya mahābalaḥ abravīd vacanaṃ rājann asuraṃ kālacoditam", "category": "Epic, Ramayana", "book": "Ramayana", "position": "Kanda 4, Sarga 011, Verse 010"}
{"quote": "samartho nāsmi te dātuṃ yuddhaṃ yuddhaviśārada śrūyatām abhidhāsyāmi yas te yuddhaṃ pradāsyati", "category": "Epic, Ramayana", "book": "Ramayana", "position": "Kanda 4, Sarga 011, Verse 011"}
{"quote": "śailarājo mahāraṇye tapasviśaraṇaṃ param śaṃkaraśvaśuro nāmnā himavān iti viśrutaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 012"}
{"quote": "guhā prasravaṇopeto bahukandaranirjharaḥ sa samarthas tava prītim atulāṃ kartum āhave", "category": "Epic, Ramayana", "book": "Ramayana", "position": "Kanda 4, Sarga 011, Verse 013"}
{"quote": "taṃ bhītam iti vijñāya samudram asurottamaḥ himavadvanam āgacchac charaś cāpād iva cyutaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 014"}
{"quote": "tatas tasya gireḥ śvetā gajendravipulāḥ śilāḥ cikṣepa bahudhā bhūmau dundubhir vinanāda ca", "category": "Epic, Ramayana", "book": "Ramayana", "position": "Kanda 4, Sarga 011, Verse 015"}
{"quote": "tataḥ śvetāmbudākāraḥ saumyaḥ prītikarākṛtiḥ himavān abravīd vākyaṃ sva eva śikhare sthitaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 016"}
{"quote": "kleṣṭum arhasi māṃ na tvaṃ dundubhe dharmavatsala raṇakarmasv akuśalas tapasviśaraṇaṃ hy aham", "category": "Epic, Ramayana", "book": "Ramayana", "position": "Kanda 4, Sarga 011, Verse 017"}
{"quote": "tasya tad vacanaṃ śrutvā girirājasya dhīmataḥ uvāca dundubhir vākyaṃ krodhāt saṃraktalocanaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 018"}
{"quote": "yadi yuddhe 'samarthas tvaṃ madbhayād vā nirudyamaḥ tam ācakṣva pradadyān me yo 'dya yuddhaṃ yuyutsataḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 019"}
{"quote": "himavān abravīd vākyaṃ śrutvā vākyaviśāradaḥ anuktapūrvaṃ dharmātmā krodhāt tam asurottamam", "category": "Epic, Ramayana", "book": "Ramayana", "position": "Kanda 4, Sarga 011, Verse 020"}
{"quote": "vālī nāma mahāprājñaḥ śakratulyaparākramaḥ adhyāste vānaraḥ śrīmān kiṣkindhām atulaprabhām", "category": "Epic, Ramayana", "book": "Ramayana", "position": "Kanda 4, Sarga 011, Verse 021"}
{"quote": "sa samartho mahāprājñas tava yuddhaviśāradaḥ dvandvayuddhaṃ mahad dātuṃ namucer iva vāsavaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 022"}
{"quote": "taṃ śīghram abhigaccha tvaṃ yadi yuddham ihecchasi sa hi durdharṣaṇo nityaṃ śūraḥ samarakarmaṇi", "category": "Epic, Ramayana", "book": "Ramayana", "position": "Kanda 4, Sarga 011, Verse 023"}
{"quote": "śrutvā himavato vākyaṃ krodhāviṣṭaḥ sa dundubhiḥ jagāma tāṃ purīṃ tasya kiṣkindhāṃ vālinas tadā", "category": "Epic, Ramayana", "book": "Ramayana", "position": "Kanda 4, Sarga 011, Verse 024"}
{"quote": "dhārayan māhiṣaṃ rūpaṃ tīkṣṇaśṛṅgo bhayāvahaḥ prāvṛṣīva mahāmeghas toyapūrṇo nabhastale", "category": "Epic, Ramayana", "book": "Ramayana", "position": "Kanda 4, Sarga 011, Verse 025"}
{"quote": "tatas tu dvāram āgamya kiṣkindhāyā mahābalaḥ nanarda kampayan bhūmiṃ dundubhir dundubhir yathā", "category": "Epic, Ramayana", "book": "Ramayana", "position": "Kanda 4, Sarga 011, Verse 026"}
{"quote": "samīpajān drumān bhañjan vasudhāṃ dārayan khuraiḥ viṣāṇenollekhan darpāt taddvāraṃ dvirado yathā", "category": "Epic, Ramayana", "book": "Ramayana", "position": "Kanda 4, Sarga 011, Verse 027"}
{"quote": "antaḥpuragato vālī śrutvā śabdam amarṣaṇaḥ niṣpapāta saha strībhis tārābhir iva candramāḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 028"}
{"quote": "mitaṃ vyaktākṣarapadaṃ tam uvāca sa dundubhim harīṇām īśvaro vālī sarveṣāṃ vanacāriṇām", "category": "Epic, Ramayana", "book": "Ramayana", "position": "Kanda 4, Sarga 011, Verse 029"}
{"quote": "kimarthaṃ nagaradvāram idaṃ ruddhvā vinardasi dundubhe vidito me 'si rakṣa prāṇān mahābala", "category": "Epic, Ramayana", "book": "Ramayana", "position": "Kanda 4, Sarga 011, Verse 030"}
{"quote": "tasya tad vacanaṃ śrutvā vānarendrasya dhīmataḥ uvāca dundubhir vākyaṃ krodhāt saṃraktalocanaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 031"}
{"quote": "na tvaṃ strīsaṃnidhau vīra vacanaṃ vaktum arhasi mama yuddhaṃ prayaccha tvaṃ tato jñāsyāmi te balam", "category": "Epic, Ramayana", "book": "Ramayana", "position": "Kanda 4, Sarga 011, Verse 032"}
{"quote": "atha vā dhārayiṣyāmi krodham adya niśām imām gṛhyatām udayaḥ svairaṃ kāmabhogeṣu vānara", "category": "Epic, Ramayana", "book": "Ramayana", "position": "Kanda 4, Sarga 011, Verse 033"}
{"quote": "yo hi mattaṃ pramattaṃ vā suptaṃ vā rahitaṃ bhṛśam hanyāt sa bhrūṇahā loke tvadvidhaṃ madamohitam", "category": "Epic, Ramayana", "book": "Ramayana", "position": "Kanda 4, Sarga 011, Verse 034"}
{"quote": "sa prahasyābravīn mandaṃ krodhāt tam asurottamam visṛjya tāḥ striyaḥ sarvās tārāprabhṛtikās tadā", "category": "Epic, Ramayana", "book": "Ramayana", "position": "Kanda 4, Sarga 011, Verse 035"}
{"quote": "matto 'yam iti mā maṃsthā yady abhīto 'si saṃyuge mado 'yaṃ saṃprahāre 'smin vīrapānaṃ samarthyatām", "category": "Epic, Ramayana", "book": "Ramayana", "position": "Kanda 4, Sarga 011, Verse 036"}
{"quote": "tam evam uktvā saṃkruddho mālām utkṣipya kāñcanīm pitrā dattāṃ mahendreṇa yuddhāya vyavatiṣṭhata", "category": "Epic, Ramayana", "book": "Ramayana", "position": "Kanda 4, Sarga 011, Verse 037"}
{"quote": "viṣāṇayor gṛhītvā taṃ dundubhiṃ girisaṃnibham vālī vyāpātayāṃ cakre nanarda ca mahāsvanam", "category": "Epic, Ramayana", "book": "Ramayana", "position": "Kanda 4, Sarga 011, Verse 038"}
{"quote": "yuddhe prāṇahare tasmin niṣpiṣṭo dundubhis tadā śrotrābhyām atha raktaṃ tu tasya susrāva pātyataḥ papāta ca mahākāyaḥ kṣitau pañcatvam āgataḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 039"}
{"quote": "taṃ tolayitvā bāhubhyāṃ gatasattvam acetanam cikṣepa vegavān vālī vegenaikena yojanam", "category": "Epic, Ramayana", "book": "Ramayana", "position": "Kanda 4, Sarga 011, Verse 040"}
{"quote": "tasya vegapraviddhasya vaktrāt kṣatajabindavaḥ prapetur mārutotkṣiptā mataṅgasyāśramaṃ prati", "category": "Epic, Ramayana", "book": "Ramayana", "position": "Kanda 4, Sarga 011, Verse 041"}
{"quote": "tān dṛṣṭvā patitāṃs tatra muniḥ śoṇitavipruṣaḥ utsasarja mahāśāpaṃ kṣeptāraṃ vālinaṃ prati iha tenāpraveṣṭavyaṃ praviṣṭasya badho bhavet", "category": "Epic, Ramayana", "book": "Ramayana", "position": "Kanda 4, Sarga 011, Verse 042"}
{"quote": "sa maharṣiṃ samāsādya yācate sma kṛtāñjaliḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 043"}
{"quote": "tataḥ śāpabhayād bhīta ṛśyamūkaṃ mahāgirim praveṣṭuṃ necchati harir draṣṭuṃ vāpi nareśvara", "category": "Epic, Ramayana", "book": "Ramayana", "position": "Kanda 4, Sarga 011, Verse 044"}
{"quote": "tasyāpraveśaṃ jñātvāham idaṃ rāma mahāvanam vicarāmi sahāmātyo viṣādena vivarjitaḥ", "category": "Epic, Ramayana", "book": "Ramayana", "position": "Kanda 4, Sarga 011, Verse 045"}
{"quote": "eṣo 'sthinicayas tasya dundubheḥ saṃprakāśate vīryotsekān nirastasya girikūṭanibho mahān", "category": "Epic, Ramayana", "book": "Ramayana", "position": "Kanda 4, Sarga 011, Verse 046"}
{"quote": "ime ca vipulāḥ sālāḥ sapta śākhāvalambinaḥ yatraikaṃ ghaṭate vālī niṣpatrayitum ojasā", "category": "Epic, Ramayana", "book": "Ramayana", "position": "Kanda 4, Sarga 011, Verse 047"}
{"quote": "etad asyāsamaṃ vīryaṃ mayā rāma prakāśitam kathaṃ taṃ vālinaṃ hantuṃ samare śakṣyase nṛpa", "category": "Epic, Ramayana", "book": "Ramayana", "position": "Kanda 4, Sarga 011, Verse 048"}
{"quote": "yadi bhindyād bhavān sālān imāṃs tv ekeṣuṇā tataḥ jānīyāṃ tvāṃ mahābāho samarthaṃ vālino vadhe", "category": "Epic, Ramayana", "book": "Ramayana", "position": "Kanda 4, Sarga 011, Verse 049"}
{"quote": "tasya tad vacanaṃ śrutvā sugrīvasya mahātmanaḥ rāghavo dundubheḥ kāyaṃ pādāṅguṣṭhena līlayā tolayitvā mahābāhuś cikṣepa daśayojanam", "category": "Epic, Ramayana", "book": "Ramayana", "position": "Kanda 4, Sarga 011, Verse 050"}
{"quote": "kṣiptaṃ dṛṣṭvā tataḥ kāyaṃ sugrīvaḥ punar abravīt lakṣmaṇasyāgrato rāmam idaṃ vacanam arthavat", "category": "Epic, Ramayana", "book": "Ramayana", "position": "Kanda 4, Sarga 011, Verse 051"}
{"quote": "ārdraḥ samāṃsapratyagraḥ kṣiptaḥ kāyaḥ purā sakhe laghuḥ saṃprati nirmāṃsas tṛṇabhūtaś ca rāghava nātra śakyaṃ balaṃ jñātuṃ tava vā tasya vādhikam", "category": "Epic, Ramayana", "book": "Ramayana", "position": "Kanda 4, Sarga 011, Verse 052"}
{"quote": "etac ca vacanaṃ śrutvā sugrīveṇa subhāṣitam pratyayārthaṃ mahātejā rāmo jagrāha kārmukam", "category": "Epic, Ramayana", "book": "Ramayana", "position": "Kanda 4, Sarga 012, Verse 001"}
{"quote": "sa gṛhītvā dhanur ghoraṃ śaram ekaṃ ca mānadaḥ sālān uddiśya cikṣepa jyāsvanaiḥ pūrayan diśaḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 002"}
{"quote": "sa visṛṣṭo balavatā bāṇaḥ svarṇapariṣkṛtaḥ bhittvā sālān giriprasthe sapta bhūmiṃ viveśa ha", "category": "Epic, Ramayana", "book": "Ramayana", "position": "Kanda 4, Sarga 012, Verse 003"}
{"quote": "praviṣṭas tu muhūrtena rasāṃ bhittvā mahājavaḥ niṣpatya ca punas tūrṇaṃ svatūṇīṃ praviveśa ha", "category": "Epic, Ramayana", "book": "Ramayana", "position": "Kanda 4, Sarga 012, Verse 004"}
{"quote": "tān dṛṣṭvā sapta nirbhinnān sālān vānarapuṃgavaḥ rāmasya śaravegena vismayaṃ paramaṃ gataḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 005"}
{"quote": "sa mūrdhnā nyapatad bhūmau pralambīkṛtabhūṣaṇaḥ sugrīvaḥ paramaprīto rāghavāya kṛtāñjaliḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 006"}
{"quote": "idaṃ covāca dharmajñaṃ karmaṇā tena harṣitaḥ rāmaṃ sarvāstraviduṣāṃ śreṣṭhaṃ śūram avasthitam", "category": "Epic, Ramayana", "book": "Ramayana", "position": "Kanda 4, Sarga 012, Verse 007"}
{"quote": "sendrān api surān sarvāṃs tvaṃ bāṇaiḥ puruṣarṣabha samarthaḥ samare hantuṃ kiṃ punar vālinaṃ prabho", "category": "Epic, Ramayana", "book": "Ramayana", "position": "Kanda 4, Sarga 012, Verse 008"}
{"quote": "yena sapta mahāsālā girir bhūmiś ca dāritāḥ bāṇenaikena kākutstha sthātā te ko raṇāgrataḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 009"}
{"quote": "adya me vigataḥ śokaḥ prītir adya parā mama suhṛdaṃ tvāṃ samāsādya mahendravaruṇopamam", "category": "Epic, Ramayana", "book": "Ramayana", "position": "Kanda 4, Sarga 012, Verse 010"}
{"quote": "tam adyaiva priyārthaṃ me vairiṇaṃ bhrātṛrūpiṇam vālinaṃ jahi kākutstha mayā baddho 'yam añjaliḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 011"}
{"quote": "tato rāmaḥ pariṣvajya sugrīvaṃ priyadarśanam pratyuvāca mahāprājño lakṣmaṇānumataṃ vacaḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 012"}
{"quote": "asmād gacchāma kiṣkindhāṃ kṣipraṃ gaccha tvam agrataḥ gatvā cāhvaya sugrīva vālinaṃ bhrātṛgandhinam", "category": "Epic, Ramayana", "book": "Ramayana", "position": "Kanda 4, Sarga 012, Verse 013"}
{"quote": "sarve te tvaritaṃ gatvā kiṣkindhāṃ vālinaḥ purīm vṛkṣair ātmānam āvṛtya vyatiṣṭhan gahane vane", "category": "Epic, Ramayana", "book": "Ramayana", "position": "Kanda 4, Sarga 012, Verse 014"}
{"quote": "sugrīvo vyanadad ghoraṃ vālino hvānakāraṇāt gāḍhaṃ parihito vegān nādair bhindann ivāmbaram", "category": "Epic, Ramayana", "book": "Ramayana", "position": "Kanda 4, Sarga 012, Verse 015"}
{"quote": "taṃ śrutvā ninadaṃ bhrātuḥ kruddho vālī mahābalaḥ niṣpapāta susaṃrabdho bhāskaro 'stataṭād iva", "category": "Epic, Ramayana", "book": "Ramayana", "position": "Kanda 4, Sarga 012, Verse 016"}
{"quote": "tataḥ sutumulaṃ yuddhaṃ vālisugrīvayor abhūt gagane grahayor ghoraṃ budhāṅgārakayor iva", "category": "Epic, Ramayana", "book": "Ramayana", "position": "Kanda 4, Sarga 012, Verse 017"}
{"quote": "talair aśanikalpaiś ca vajrakalpaiś ca muṣṭibhiḥ jaghnatuḥ samare 'nyonyaṃ bhrātarau krodhamūrchitau", "category": "Epic, Ramayana", "book": "Ramayana", "position": "Kanda 4, Sarga 012, Verse 018"}
{"quote": "tato rāmo dhanuṣpāṇis tāv ubhau samudīkṣya tu anyonyasadṛśau vīrāv ubhau devāv ivāśvinau", "category": "Epic, Ramayana", "book": "Ramayana", "position": "Kanda 4, Sarga 012, Verse 019"}
{"quote": "yan nāvagacchat sugrīvaṃ vālinaṃ vāpi rāghavaḥ tato na kṛtavān buddhiṃ moktum antakaraṃ śaram", "category": "Epic, Ramayana", "book": "Ramayana", "position": "Kanda 4, Sarga 012, Verse 020"}
{"quote": "etasminn antare bhagnaḥ sugrīvas tena vālinā apaśyan rāghavaṃ nātham ṛśyamūkaṃ pradudruve", "category": "Epic, Ramayana", "book": "Ramayana", "position": "Kanda 4, Sarga 012, Verse 021"}
{"quote": "klānto rudhirasiktāṅgaḥ prahārair jarjarīkṛtaḥ vālinābhidrutaḥ krodhāt praviveśa mahāvanam", "category": "Epic, Ramayana", "book": "Ramayana", "position": "Kanda 4, Sarga 012, Verse 022"}
{"quote": "taṃ praviṣṭaṃ vanaṃ dṛṣṭvā vālī śāpabhayāt tataḥ mukto hy asi tvam ity uktvā sa nivṛtto mahābalaḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 023"}
{"quote": "rāghavo 'pi saha bhrātrā saha caiva hanūmatā tad eva vanam āgacchat sugrīvo yatra vānaraḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 024"}
{"quote": "taṃ samīkṣyāgataṃ rāmaṃ sugrīvaḥ sahalakṣmaṇam hrīmān dīnam uvācedaṃ vasudhām avalokayan", "category": "Epic, Ramayana", "book": "Ramayana", "position": "Kanda 4, Sarga 012, Verse 025"}
{"quote": "āhvayasveti mām uktvā darśayitvā ca vikramam vairiṇā ghātayitvā ca kim idānīṃ tvayā kṛtam", "category": "Epic, Ramayana", "book": "Ramayana", "position": "Kanda 4, Sarga 012, Verse 026"}
{"quote": "tām eva velāṃ vaktavyaṃ tvayā rāghava tattvataḥ vālinaṃ na nihanmīti tato nāham ito vraje", "category": "Epic, Ramayana", "book": "Ramayana", "position": "Kanda 4, Sarga 012, Verse 027"}
{"quote": "tasya caivaṃ bruvāṇasya sugrīvasya mahātmanaḥ karuṇaṃ dīnayā vācā rāghavaḥ punar abravīt", "category": "Epic, Ramayana", "book": "Ramayana", "position": "Kanda 4, Sarga 012, Verse 028"}
{"quote": "sugrīva śrūyatāṃ tātaḥ krodhaś ca vyapanīyatām kāraṇaṃ yena bāṇo 'yaṃ na mayā sa visarjitaḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 029"}
{"quote": "alaṃkāreṇa veṣeṇa pramāṇena gatena ca tvaṃ ca sugrīva vālī ca sadṛśau sthaḥ parasparam", "category": "Epic, Ramayana", "book": "Ramayana", "position": "Kanda 4, Sarga 012, Verse 030"}
{"quote": "svareṇa varcasā caiva prekṣitena ca vānara vikrameṇa ca vākyaiś ca vyaktiṃ vāṃ nopalakṣaye", "category": "Epic, Ramayana", "book": "Ramayana", "position": "Kanda 4, Sarga 012, Verse 031"}
{"quote": "tato 'haṃ rūpasādṛśyān mohito vānarottama notsṛjāmi mahāvegaṃ śaraṃ śatrunibarhaṇam", "category": "Epic, Ramayana", "book": "Ramayana", "position": "Kanda 4, Sarga 012, Verse 032"}
{"quote": "etanmuhūrte tu mayā paśya vālinam āhave nirastam iṣuṇaikena veṣṭamānaṃ mahītale", "category": "Epic, Ramayana", "book": "Ramayana", "position": "Kanda 4, Sarga 012, Verse 033"}
{"quote": "abhijñānaṃ kuruṣva tvam ātmano vānareśvara yena tvām abhijānīyāṃ dvandvayuddham upāgatam", "category": "Epic, Ramayana", "book": "Ramayana", "position": "Kanda 4, Sarga 012, Verse 034"}
{"quote": "gajapuṣpīm imāṃ phullām utpāṭya śubhalakṣaṇām kuru lakṣmaṇa kaṇṭhe 'sya sugrīvasya mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 035"}
{"quote": "tato giritaṭe jātām utpāṭya kusumāyutām lakṣmaṇo gajapuṣpīṃ tāṃ tasya kaṇṭhe vyasarjayat", "category": "Epic, Ramayana", "book": "Ramayana", "position": "Kanda 4, Sarga 012, Verse 036"}
{"quote": "sa tathā śuśubhe śrīmāṃl latayā kaṇṭhasaktayā mālayeva balākānāṃ sasaṃdhya iva toyadaḥ", "category": "Epic, Ramayana", "book": "Ramayana", "position": "Kanda 4, Sarga 012, Verse 037"}
{"quote": "vibhrājamāno vapuṣā rāmavākyasamāhitaḥ jagāma saha rāmeṇa kiṣkindhāṃ vālipālitām", "category": "Epic, Ramayana", "book": "Ramayana", "position": "Kanda 4, Sarga 012, Verse 038"}
{"quote": "ṛśyamūkāt sa dharmātmā kiṣkindhāṃ lakṣmaṇāgrajaḥ jagāma sahasugrīvo vālivikramapālitām", "category": "Epic, Ramayana", "book": "Ramayana", "position": "Kanda 4, Sarga 013, Verse 001"}
{"quote": "samudyamya mahac cāpaṃ rāmaḥ kāñcanabhūṣitam śarāṃś cāditya saṃkāśān gṛhītvā raṇasādhakān", "category": "Epic, Ramayana", "book": "Ramayana", "position": "Kanda 4, Sarga 013, Verse 002"}
{"quote": "agratas tu yayau tasya rāghavasya mahātmanaḥ sugrīvaḥ saṃhatagrīvo lakṣmaṇaś ca mahābalaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 003"}
{"quote": "pṛṣṭhato hanumān vīro nalo nīlaś ca vānaraḥ tāraś caiva mahātejā hariyūthapa yūthapāḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 004"}
{"quote": "te vīkṣamāṇā vṛkṣāṃś ca puṣpabhārāvalambinaḥ prasannāmbuvahāś caiva saritaḥ sāgaraṃ gamāḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 005"}
{"quote": "kandarāṇi ca śailāṃś ca nirjharāṇi guhās tathā śikharāṇi ca mukhyāni darīś ca priyadarśanāḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 006"}
{"quote": "vaidūryavimalaiḥ parṇaiḥ padmaiś cākāśakuḍmalaiḥ śobhitān sajalān mārge taṭākāṃś ca vyalokayan", "category": "Epic, Ramayana", "book": "Ramayana", "position": "Kanda 4, Sarga 013, Verse 007"}
{"quote": "kāraṇḍaiḥ sārasair haṃsair vañjūlair jalakukkuṭaiḥ cakravākais tathā cānyaiḥ śakunaiḥ pratināditān", "category": "Epic, Ramayana", "book": "Ramayana", "position": "Kanda 4, Sarga 013, Verse 008"}
{"quote": "mṛduśaṣpāṅkurāhārān nirbhayān vanagocarān carataḥ sarvato 'paśyan sthalīṣu hariṇān sthitān", "category": "Epic, Ramayana", "book": "Ramayana", "position": "Kanda 4, Sarga 013, Verse 009"}
{"quote": "taṭākavairiṇaś cāpi śukladantavibhūṣitān ghorān ekacarān vanyān dviradān kūlaghātinaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 010"}
{"quote": "vane vanacarāṃś cānyān khecarāṃś ca vihaṃgamān paśyantas tvaritā jagmuḥ sugrīvavaśavartinaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 011"}
{"quote": "teṣāṃ tu gacchatāṃ tatra tvaritaṃ raghunandanaḥ drumaṣaṇḍaṃ vanaṃ dṛṣṭvā rāmaḥ sugrīvam abravīt", "category": "Epic, Ramayana", "book": "Ramayana", "position": "Kanda 4, Sarga 013, Verse 012"}
{"quote": "eṣa megha ivākāśe vṛkṣaṣaṇḍaḥ prakāśate meghasaṃghātavipulaḥ paryantakadalīvṛtaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 013"}
{"quote": "kim etaj jñātum icchāmi sakhe kautūhalaṃ mama kautūhalāpanayanaṃ kartum icchāmy ahaṃ tvayā", "category": "Epic, Ramayana", "book": "Ramayana", "position": "Kanda 4, Sarga 013, Verse 014"}
{"quote": "tasya tad vacanaṃ śrutvā rāghavasya mahātmanaḥ gacchann evācacakṣe 'tha sugrīvas tan mahad vanam", "category": "Epic, Ramayana", "book": "Ramayana", "position": "Kanda 4, Sarga 013, Verse 015"}
{"quote": "etad rāghava vistīrṇam āśramaṃ śramanāśanam udyānavanasaṃpannaṃ svādumūlaphalodakam", "category": "Epic, Ramayana", "book": "Ramayana", "position": "Kanda 4, Sarga 013, Verse 016"}
{"quote": "atra saptajanā nāma munayaḥ saṃśitavratāḥ saptaivāsann adhaḥśīrṣā niyataṃ jalaśāyinaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 017"}
{"quote": "saptarātrakṛtāhārā vāyunā vanavāsinaḥ divaṃ varṣaśatair yātāḥ saptabhiḥ sakalevarāḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 018"}
{"quote": "teṣām evaṃ prabhāvena drumaprākārasaṃvṛtam āśramaṃ sudurādharṣam api sendraiḥ surāsuraiḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 019"}
{"quote": "pakṣiṇo varjayanty etat tathānye vanacāriṇaḥ viśanti mohād ye 'py atra nivartante na te punaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 020"}
{"quote": "vibhūṣaṇaravāś cātra śrūyante sakalākṣarāḥ tūryagītasvanāś cāpi gandho divyaś ca rāghava", "category": "Epic, Ramayana", "book": "Ramayana", "position": "Kanda 4, Sarga 013, Verse 021"}
{"quote": "tretāgnayo 'pi dīpyante dhūmo hy eṣa pradṛśyate veṣṭayann iva vṛkṣāgrān kapotāṅgāruṇo ghanaḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 022"}
{"quote": "kuru praṇāmaṃ dharmātmaṃs tān samuddiśya rāghavaḥ lakṣmaṇena saha bhrātrā prayataḥ saṃyatāñjaliḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 023"}
{"quote": "praṇamanti hi ye teṣām ṛṣīṇāṃ bhāvitātmanām na teṣām aśubhaṃ kiṃ cic charīre rāma dṛśyate", "category": "Epic, Ramayana", "book": "Ramayana", "position": "Kanda 4, Sarga 013, Verse 024"}
{"quote": "tato rāmaḥ saha bhrātrā lakṣmaṇena kṛtāñjaliḥ samuddiśya mahātmānas tān ṛṣīn abhyavādayat", "category": "Epic, Ramayana", "book": "Ramayana", "position": "Kanda 4, Sarga 013, Verse 025"}
{"quote": "abhivādya ca dharmātmā rāmo bhrātā ca lakṣmaṇaḥ sugrīvo vānarāś caiva jagmuḥ saṃhṛṣṭamānasāḥ", "category": "Epic, Ramayana", "book": "Ramayana", "position": "Kanda 4, Sarga 013, Verse 026"}
{"quote": "te gatvā dūram adhvānaṃ tasmāt saptajanāśramāt dadṛśus tāṃ durādharṣāṃ kiṣkindhāṃ vālipālitām", "category": "Epic, Ramayana", "book": "Ramayana", "position": "Kanda 4, Sarga 013, Verse 027"}
{"quote": "sarve te tvaritaṃ gatvā kiṣkindhāṃ vālipālitām vṛkṣair ātmānam āvṛtya vyatiṣṭhan gahane vane", "category": "Epic, Ramayana", "book": "Ramayana", "position": "Kanda 4, Sarga 014, Verse 001"}
{"quote": "vicārya sarvato dṛṣṭiṃ kānane kānanapriyaḥ sugrīvo vipulagrīvaḥ krodham āhārayad bhṛśam", "category": "Epic, Ramayana", "book": "Ramayana", "position": "Kanda 4, Sarga 014, Verse 002"}
{"quote": "tataḥ sa ninadaṃ ghoraṃ kṛtvā yuddhāya cāhvayat parivāraiḥ parivṛto nādair bhindann ivāmbaram", "category": "Epic, Ramayana", "book": "Ramayana", "position": "Kanda 4, Sarga 014, Verse 003"}
{"quote": "atha bālārkasadṛśo dṛptasiṃhagatis tadā dṛṣṭvā rāmaṃ kriyādakṣaṃ sugrīvo vākyam abravīt", "category": "Epic, Ramayana", "book": "Ramayana", "position": "Kanda 4, Sarga 014, Verse 004"}
{"quote": "harivāgurayā vyāptaṃ taptakāñcanatoraṇām prāptāḥ sma dhvajayantrāḍhyāṃ kiṣkindhāṃ vālinaḥ purīm", "category": "Epic, Ramayana", "book": "Ramayana", "position": "Kanda 4, Sarga 014, Verse 005"}
{"quote": "pratijñā yā tvayā vīra kṛtā vālivadhe purā saphalāṃ tāṃ kuru kṣipraṃ latāṃ kāla ivāgataḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 006"}
{"quote": "evam uktas tu dharmātmā sugrīveṇa sa rāghavaḥ tam athovāca sugrīvaṃ vacanaṃ śatrusūdanaḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 007"}
{"quote": "kṛtābhijñāna cihnas tvam anayā gajasāhvayā viparīta ivākāśe sūryo nakṣatra mālayā", "category": "Epic, Ramayana", "book": "Ramayana", "position": "Kanda 4, Sarga 014, Verse 008"}
{"quote": "adya vālisamutthaṃ te bhayaṃ vairaṃ ca vānara ekenāhaṃ pramokṣyāmi bāṇamokṣeṇa saṃyuge", "category": "Epic, Ramayana", "book": "Ramayana", "position": "Kanda 4, Sarga 014, Verse 009"}
{"quote": "mama darśaya sugrīvavairiṇaṃ bhrātṛrūpiṇam vālī vinihato yāvad vane pāṃsuṣu veṣṭate", "category": "Epic, Ramayana", "book": "Ramayana", "position": "Kanda 4, Sarga 014, Verse 010"}
{"quote": "yadi dṛṣṭipathaṃ prāpto jīvan sa vinivartate tato doṣeṇa mā gacchet sadyo garhec ca mā bhavān", "category": "Epic, Ramayana", "book": "Ramayana", "position": "Kanda 4, Sarga 014, Verse 011"}
{"quote": "pratyakṣaṃ sapta te sālā mayā bāṇena dāritāḥ tato vetsi balenādya bālinaṃ nihataṃ mayā", "category": "Epic, Ramayana", "book": "Ramayana", "position": "Kanda 4, Sarga 014, Verse 012"}
{"quote": "anṛtaṃ noktapūrvaṃ me vīra kṛcchre 'pi tiṣṭhatā dharmalobhaparītena na ca vakṣye kathaṃ cana", "category": "Epic, Ramayana", "book": "Ramayana", "position": "Kanda 4, Sarga 014, Verse 013"}
{"quote": "saphalāṃ ca kariṣyāmi pratijñāṃ jahi saṃbhramam prasūtaṃ kalamaṃ kṣetre varṣeṇeva śatakratuḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 014"}
{"quote": "tadāhvānanimittaṃ tvaṃ vālino hemamālinaḥ sugrīva kuru taṃ śabdaṃ niṣpated yena vānaraḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 015"}
{"quote": "jitakāśī jayaślāghī tvayā cādharṣitaḥ purāt niṣpatiṣyaty asaṃgena vālī sa priyasaṃyugaḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 016"}
{"quote": "ripūṇāṃ dharṣaṇaṃ śūrā marṣayanti na saṃyuge jānantas tu svakaṃ vīryaṃ strīsamakṣaṃ viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 017"}
{"quote": "sa tu rāmavacaḥ śrutvā sugrīvo hemapiṅgalaḥ nanarda krūranādena vinirbhindann ivāmbaram", "category": "Epic, Ramayana", "book": "Ramayana", "position": "Kanda 4, Sarga 014, Verse 018"}
{"quote": "tasya śabdena vitrastā gāvo yānti hataprabhāḥ rājadoṣaparāmṛṣṭāḥ kulastriya ivākulāḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 019"}
{"quote": "dravanti ca mṛgāḥ śīghraṃ bhagnā iva raṇe hayāḥ patanti ca khagā bhūmau kṣīṇapuṇyā iva grahāḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 020"}
{"quote": "tataḥ sa jīmūtagaṇapraṇādo nādaṃ vyamuñcat tvarayā pratītaḥ sūryātmajaḥ śauryavivṛddhatejāḥ saritpatir vānilacañcalormiḥ", "category": "Epic, Ramayana", "book": "Ramayana", "position": "Kanda 4, Sarga 014, Verse 021"}
{"quote": "atha tasya ninādaṃ taṃ sugrīvasya mahātmanaḥ śuśrāvāntaḥpuragato vālī bhrātur amarṣaṇaḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 001"}
{"quote": "śrutvā tu tasya ninadaṃ sarvabhūtaprakampanam madaś caikapade naṣṭaḥ krodhaś cāpatito mahān", "category": "Epic, Ramayana", "book": "Ramayana", "position": "Kanda 4, Sarga 015, Verse 002"}
{"quote": "sa tu roṣaparītāṅgo vālī saṃdhyātapaprabhaḥ uparakta ivādityaḥ sadyo niṣprabhatāṃ gataḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 003"}
{"quote": "vālī daṃṣṭrā karālas tu krodhād dīptāgnisaṃnibhaḥ bhāty utpatitapadmābhaḥ samṛṇāla iva hradaḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 004"}
{"quote": "śabdaṃ durmarṣaṇaṃ śrutvā niṣpapāta tato hariḥ vegena caraṇanyāsair dārayann iva medinīm", "category": "Epic, Ramayana", "book": "Ramayana", "position": "Kanda 4, Sarga 015, Verse 005"}
{"quote": "taṃ tu tārā pariṣvajya snehād darśitasauhṛdā uvāca trastasaṃbhrāntā hitodarkam idaṃ vacaḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 006"}
{"quote": "sādhu krodham imaṃ vīra nadī vegam ivāgatam śayanād utthitaḥ kālyaṃ tyaja bhuktām iva srajam", "category": "Epic, Ramayana", "book": "Ramayana", "position": "Kanda 4, Sarga 015, Verse 007"}
{"quote": "sahasā tava niṣkrāmo mama tāvan na rocate śrūyatām abhidhāsyāmi yannimittaṃ nivāryase", "category": "Epic, Ramayana", "book": "Ramayana", "position": "Kanda 4, Sarga 015, Verse 008"}
{"quote": "pūrvam āpatitaḥ krodhāt sa tvām āhvayate yudhi niṣpatya ca nirastas te hanyamāno diśo gataḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 009"}
{"quote": "tvayā tasya nirastasya pīḍitasya viśeṣataḥ ihaitya punar āhvānaṃ śaṅkāṃ janayatīva me", "category": "Epic, Ramayana", "book": "Ramayana", "position": "Kanda 4, Sarga 015, Verse 010"}
{"quote": "darpaś ca vyavasāyaś ca yādṛśas tasya nardataḥ ninādasya ca saṃrambho naitad alpaṃ hi kāraṇam", "category": "Epic, Ramayana", "book": "Ramayana", "position": "Kanda 4, Sarga 015, Verse 011"}
{"quote": "nāsahāyam ahaṃ manye sugrīvaṃ tam ihāgatam avaṣṭabdhasahāyaś ca yam āśrityaiṣa garjati", "category": "Epic, Ramayana", "book": "Ramayana", "position": "Kanda 4, Sarga 015, Verse 012"}
{"quote": "prakṛtyā nipuṇaś caiva buddhimāṃś caiva vānaraḥ aparīkṣitavīryeṇa sugrīvaḥ saha naiṣyati", "category": "Epic, Ramayana", "book": "Ramayana", "position": "Kanda 4, Sarga 015, Verse 013"}
{"quote": "pūrvam eva mayā vīra śrutaṃ kathayato vacaḥ aṅgadasya kumārasya vakṣyāmi tvā hitaṃ vacaḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 014"}
{"quote": "tava bhrātur hi vikhyātaḥ sahāyo raṇakarkaśaḥ rāmaḥ parabalāmardī yugāntāgnir ivotthitaḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 015"}
{"quote": "nivāsavṛkṣaḥ sādhūnām āpannānāṃ parā gatiḥ ārtānāṃ saṃśrayaś caiva yaśasaś caikabhājanam", "category": "Epic, Ramayana", "book": "Ramayana", "position": "Kanda 4, Sarga 015, Verse 016"}
{"quote": "jñānavijñānasaṃpanno nideśo nirataḥ pituḥ dhātūnām iva śailendro guṇānām ākaro mahān", "category": "Epic, Ramayana", "book": "Ramayana", "position": "Kanda 4, Sarga 015, Verse 017"}
{"quote": "tatkṣamaṃ na virodhas te saha tena mahātmanā durjayenāprameyena rāmeṇa raṇakarmasu", "category": "Epic, Ramayana", "book": "Ramayana", "position": "Kanda 4, Sarga 015, Verse 018"}
{"quote": "śūra vakṣyāmi te kiṃ cin na cecchāmy abhyasūyitum śrūyatāṃ kriyatāṃ caiva tava vakṣyāmi yad dhitam", "category": "Epic, Ramayana", "book": "Ramayana", "position": "Kanda 4, Sarga 015, Verse 019"}
{"quote": "yauvarājyena sugrīvaṃ tūrṇaṃ sādhv abhiṣecaya vigrahaṃ mā kṛthā vīra bhrātrā rājan balīyasā", "category": "Epic, Ramayana", "book": "Ramayana", "position": "Kanda 4, Sarga 015, Verse 020"}
{"quote": "ahaṃ hi te kṣamaṃ manye tava rāmeṇa sauhṛdam sugrīveṇa ca saṃprītiṃ vairam utsṛjya dūrataḥ", "category": "Epic, Ramayana", "book": "Ramayana", "position": "Kanda 4, Sarga 015, Verse 021"}
{"quote": "lālanīyo hi te bhrātā yavīyān eṣa vānaraḥ tatra vā sann ihastho vā sarvathā bandhur eva te", "category": "Epic, Ramayana", "book": "Ramayana", "position": "Kanda 4, Sarga 015, Verse 022"}
{"quote": "yadi te matpriyaṃ kāryaṃ yadi cāvaiṣi māṃ hitām yācyamānaḥ prayatnena sādhu vākyaṃ kuruṣva me", "category": "Epic, Ramayana", "book": "Ramayana", "position": "Kanda 4, Sarga 015, Verse 023"}
{"quote": "tām evaṃ bruvatīṃ tārāṃ tārādhipanibhānanām vālī nirbhartsayām āsa vacanaṃ cedam abravīt", "category": "Epic, Ramayana", "book": "Ramayana", "position": "Kanda 4, Sarga 016, Verse 001"}
{"quote": "garjato 'sya ca saṃrambhaṃ bhrātuḥ śatror viśeṣataḥ marṣayiṣyāmy ahaṃ kena kāraṇena varānane", "category": "Epic, Ramayana", "book": "Ramayana", "position": "Kanda 4, Sarga 016, Verse 002"}
{"quote": "adharṣitānāṃ śūrāṇāṃ samareṣv anivartinām dharṣaṇāmarṣaṇaṃ bhīru maraṇād atiricyate", "category": "Epic, Ramayana", "book": "Ramayana", "position": "Kanda 4, Sarga 016, Verse 003"}
{"quote": "soḍhuṃ na ca samartho 'haṃ yuddhakāmasya saṃyuge sugrīvasya ca saṃrambhaṃ hīnagrīvasya garjataḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 004"}
{"quote": "na ca kāryo viṣādas te rāghavaṃ prati matkṛte dharmajñaś ca kṛtajñaś ca kathaṃ pāpaṃ kariṣyati", "category": "Epic, Ramayana", "book": "Ramayana", "position": "Kanda 4, Sarga 016, Verse 005"}
{"quote": "nivartasva saha strībhiḥ kathaṃ bhūyo 'nugacchasi sauhṛdaṃ darśitaṃ tāre mayi bhaktiḥ kṛtā tvayā", "category": "Epic, Ramayana", "book": "Ramayana", "position": "Kanda 4, Sarga 016, Verse 006"}
{"quote": "pratiyotsyāmy ahaṃ gatvā sugrīvaṃ jahi saṃbhramam darpaṃ cāsya vineṣyāmi na ca prāṇair vimokṣyate", "category": "Epic, Ramayana", "book": "Ramayana", "position": "Kanda 4, Sarga 016, Verse 007"}
{"quote": "śāpitāsi mama prāṇair nivartasva jayena ca ahaṃ jitvā nivartiṣye tam alaṃ bhrātaraṃ raṇe", "category": "Epic, Ramayana", "book": "Ramayana", "position": "Kanda 4, Sarga 016, Verse 008"}
{"quote": "taṃ tu tārā pariṣvajya vālinaṃ priyavādinī cakāra rudatī mandaṃ dakṣiṇā sā pradakṣiṇam", "category": "Epic, Ramayana", "book": "Ramayana", "position": "Kanda 4, Sarga 016, Verse 009"}
{"quote": "tataḥ svastyayanaṃ kṛtvā mantravad vijayaiṣiṇī antaḥpuraṃ saha strībhiḥ praviṣṭā śokamohitā", "category": "Epic, Ramayana", "book": "Ramayana", "position": "Kanda 4, Sarga 016, Verse 010"}
{"quote": "praviṣṭāyāṃ tu tārāyāṃ saha strībhiḥ svam ālayam nagarān niryayau kruddho mahāsarpa iva śvasan", "category": "Epic, Ramayana", "book": "Ramayana", "position": "Kanda 4, Sarga 016, Verse 011"}
{"quote": "sa niḥśvasya mahāvego vālī paramaroṣaṇaḥ sarvataś cārayan dṛṣṭiṃ śatrudarśanakāṅkṣayā", "category": "Epic, Ramayana", "book": "Ramayana", "position": "Kanda 4, Sarga 016, Verse 012"}
{"quote": "sa dadarśa tataḥ śrīmān sugrīvaṃ hemapiṅgalam susaṃvītam avaṣṭabdhaṃ dīpyamānam ivānalam", "category": "Epic, Ramayana", "book": "Ramayana", "position": "Kanda 4, Sarga 016, Verse 013"}
{"quote": "sa taṃ dṛṣṭvā mahāvīryaṃ sugrīvaṃ paryavasthitam gāḍhaṃ paridadhe vāso vālī paramaroṣaṇaḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 014"}
{"quote": "sa vālī gāḍhasaṃvīto muṣṭim udyamya vīryavān sugrīvam evābhimukho yayau yoddhuṃ kṛtakṣaṇaḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 015"}
{"quote": "śliṣṭamuṣṭiṃ samudyamya saṃrabdhataram āgataḥ sugrīvo 'pi samuddiśya vālinaṃ hemamālinam", "category": "Epic, Ramayana", "book": "Ramayana", "position": "Kanda 4, Sarga 016, Verse 016"}
{"quote": "taṃ vālī krodhatāmrākṣaḥ sugrīvaṃ raṇapaṇḍitam āpatantaṃ mahāvegam idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 016, Verse 017"}
{"quote": "eṣa muṣṭir mayā baddho gāḍhaḥ sunihitāṅguliḥ mayā vegavimuktas te prāṇān ādāya yāsyati", "category": "Epic, Ramayana", "book": "Ramayana", "position": "Kanda 4, Sarga 016, Verse 018"}
{"quote": "evam uktas tu sugrīvaḥ kruddho vālinam abravīt tavaiva ca haran prāṇān muṣṭiḥ patatu mūrdhani", "category": "Epic, Ramayana", "book": "Ramayana", "position": "Kanda 4, Sarga 016, Verse 019"}
{"quote": "tāḍitas tena saṃkruddhaḥ samabhikramya vegataḥ abhavac choṇitodgārī sotpīḍa iva parvataḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 020"}
{"quote": "sugrīveṇa tu niḥsaṃgaṃ sālam utpāṭya tejasā gātreṣv abhihato vālī vajreṇeva mahāgiriḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 021"}
{"quote": "sa tu vālī pracaritaḥ sālatāḍanavihvalaḥ gurubhārasamākrāntā sāgare naur ivābhavat", "category": "Epic, Ramayana", "book": "Ramayana", "position": "Kanda 4, Sarga 016, Verse 022"}
{"quote": "tau bhīmabalavikrāntau suparṇasamaveginau pravṛddhau ghoravapuṣau candrasūryāv ivāmbare", "category": "Epic, Ramayana", "book": "Ramayana", "position": "Kanda 4, Sarga 016, Verse 023"}
{"quote": "vālinā bhagnadarpas tu sugrīvo mandavikramaḥ vālinaṃ prati sāmarṣo darśayām āsa lāghavam", "category": "Epic, Ramayana", "book": "Ramayana", "position": "Kanda 4, Sarga 016, Verse 024"}
{"quote": "tato dhanuṣi saṃdhāya śaram āśīviṣopamam rāghaveṇa mahābāṇo vālivakṣasi pātitaḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 025"}
{"quote": "vegenābhihato vālī nipapāta mahītale", "category": "Epic, Ramayana", "book": "Ramayana", "position": "Kanda 4, Sarga 016, Verse 026"}
{"quote": "athokṣitaḥ śoṇitatoyavisravaiḥ supuṣpitāśoka ivāniloddhataḥ vicetano vāsavasūnur āhave prabhraṃśitendradhvajavat kṣitiṃ gataḥ", "category": "Epic, Ramayana", "book": "Ramayana", "position": "Kanda 4, Sarga 016, Verse 027"}
{"quote": "tataḥ śareṇābhihato rāmeṇa raṇakarkaśaḥ papāta sahasā vālī nikṛtta iva pādapaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 001"}
{"quote": "sa bhūmau nyastasarvāṅgas taptakāñcanabhūṣaṇaḥ apatad devarājasya muktaraśmir iva dhvajaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 002"}
{"quote": "tasmin nipatite bhūmau haryṛṣāṇāṃ gaṇeśvare naṣṭacandram iva vyoma na vyarājata bhūtalam", "category": "Epic, Ramayana", "book": "Ramayana", "position": "Kanda 4, Sarga 017, Verse 003"}
{"quote": "bhūmau nipatitasyāpi tasya dehaṃ mahātmanaḥ na śrīr jahāti na prāṇā na tejo na parākramaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 004"}
{"quote": "śakradattā varā mālā kāñcanī ratnabhūṣitā dadhāra harimukhyasya prāṇāṃs tejaḥ śriyaṃ ca sā", "category": "Epic, Ramayana", "book": "Ramayana", "position": "Kanda 4, Sarga 017, Verse 005"}
{"quote": "sa tayā mālayā vīro haimayā hariyūthapaḥ saṃdhyānugataparyantaḥ payodhara ivābhavat", "category": "Epic, Ramayana", "book": "Ramayana", "position": "Kanda 4, Sarga 017, Verse 006"}
{"quote": "tasya mālā ca dehaś ca marmaghātī ca yaḥ śaraḥ tridheva racitā lakṣmīḥ patitasyāpi śobhate", "category": "Epic, Ramayana", "book": "Ramayana", "position": "Kanda 4, Sarga 017, Verse 007"}
{"quote": "tad astraṃ tasya vīrasya svargamārgaprabhāvanam rāmabāṇāsanakṣiptam āvahat paramāṃ gatim", "category": "Epic, Ramayana", "book": "Ramayana", "position": "Kanda 4, Sarga 017, Verse 008"}
{"quote": "taṃ tathā patitaṃ saṃkhye gatārciṣam ivānalam yayātim iva puṇyānte devalokāt paricyutam", "category": "Epic, Ramayana", "book": "Ramayana", "position": "Kanda 4, Sarga 017, Verse 009"}
{"quote": "ādityam iva kālena yugānte bhuvi pātitam mahendram iva durdharṣaṃ mahendram iva duḥsaham", "category": "Epic, Ramayana", "book": "Ramayana", "position": "Kanda 4, Sarga 017, Verse 010"}
{"quote": "mahendraputraṃ patitaṃ vālinaṃ hemamālinam siṃhoraskaṃ mahābāhuṃ dīptāsyaṃ harilocanam lakṣmaṇānugato rāmo dadarśopasasarpa ca", "category": "Epic, Ramayana", "book": "Ramayana", "position": "Kanda 4, Sarga 017, Verse 011"}
{"quote": "sa dṛṣṭvā rāghavaṃ vālī lakṣmaṇaṃ ca mahābalam abravīt praśritaṃ vākyaṃ paruṣaṃ dharmasaṃhitam", "category": "Epic, Ramayana", "book": "Ramayana", "position": "Kanda 4, Sarga 017, Verse 012"}
{"quote": "parāṅmukhavadhaṃ kṛtvā ko nu prāptas tvayā guṇaḥ yad ahaṃ yuddhasaṃrabdhas tvatkṛte nidhanaṃ gataḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 013"}
{"quote": "kulīnaḥ sattvasaṃpannas tejasvī caritavrataḥ rāmaḥ karuṇavedī ca prajānāṃ ca hite rataḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 014"}
{"quote": "sānukrośo mahotsāhaḥ samayajño dṛḍhavrataḥ iti te sarvabhūtāni kathayanti yaśo bhuvi", "category": "Epic, Ramayana", "book": "Ramayana", "position": "Kanda 4, Sarga 017, Verse 015"}
{"quote": "tān guṇān saṃpradhāryāham agryaṃ cābhijanaṃ tava tārayā pratiṣiddhaḥ san sugrīveṇa samāgataḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 016"}
{"quote": "na mām anyena saṃrabdhaṃ pramattaṃ veddhum arhasi iti me buddhir utpannā babhūvādarśane tava", "category": "Epic, Ramayana", "book": "Ramayana", "position": "Kanda 4, Sarga 017, Verse 017"}
{"quote": "na tvāṃ vinihatātmānaṃ dharmadhvajam adhārmikam jāne pāpasamācāraṃ tṛṇaiḥ kūpam ivāvṛtam", "category": "Epic, Ramayana", "book": "Ramayana", "position": "Kanda 4, Sarga 017, Verse 018"}
{"quote": "satāṃ veṣadharaṃ pāpaṃ pracchannam iva pāvakam nāhaṃ tvām abhijānāni dharmacchadmābhisaṃvṛtam", "category": "Epic, Ramayana", "book": "Ramayana", "position": "Kanda 4, Sarga 017, Verse 019"}
{"quote": "viṣaye vā pure vā te yadā nāpakaromy aham na ca tvāṃ pratijāne 'haṃ kasmāt tvaṃ haṃsy akilbiṣam", "category": "Epic, Ramayana", "book": "Ramayana", "position": "Kanda 4, Sarga 017, Verse 020"}
{"quote": "phalamūlāśanaṃ nityaṃ vānaraṃ vanagocaram mām ihāpratiyudhyantam anyena ca samāgatam", "category": "Epic, Ramayana", "book": "Ramayana", "position": "Kanda 4, Sarga 017, Verse 021"}
{"quote": "tvaṃ narādhipateḥ putraḥ pratītaḥ priyadarśanaḥ liṅgam apy asti te rājan dṛśyate dharmasaṃhitam", "category": "Epic, Ramayana", "book": "Ramayana", "position": "Kanda 4, Sarga 017, Verse 022"}
{"quote": "kaḥ kṣatriyakule jātaḥ śrutavān naṣṭasaṃśayaḥ dharmaliṅga praticchannaḥ krūraṃ karma samācaret", "category": "Epic, Ramayana", "book": "Ramayana", "position": "Kanda 4, Sarga 017, Verse 023"}
{"quote": "rāma rājakule jāto dharmavān iti viśrutaḥ abhavyo bhavyarūpeṇa kimarthaṃ paridhāvasi", "category": "Epic, Ramayana", "book": "Ramayana", "position": "Kanda 4, Sarga 017, Verse 024"}
{"quote": "sāma dānaṃ kṣamā dharmaḥ satyaṃ dhṛtiparākramau pārthivānāṃ guṇā rājan daṇḍaś cāpy apakāriṣu", "category": "Epic, Ramayana", "book": "Ramayana", "position": "Kanda 4, Sarga 017, Verse 025"}
{"quote": "vayaṃ vanacarā rāma mṛgā mūlaphalāśanāḥ eṣā prakṛtir asmākaṃ puruṣas tvaṃ nareśvaraḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 026"}
{"quote": "bhūmir hiraṇyaṃ rūpyaṃ ca nigrahe kāraṇāni ca tatra kas te vane lobho madīyeṣu phaleṣu vā", "category": "Epic, Ramayana", "book": "Ramayana", "position": "Kanda 4, Sarga 017, Verse 027"}
{"quote": "nayaś ca vinayaś cobhau nigrahānugrahāv api rājavṛttir asaṃkīrṇā na nṛpāḥ kāmavṛttayaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 028"}
{"quote": "tvaṃ tu kāmapradhānaś ca kopanaś cānavasthitaḥ rājavṛttaiś ca saṃkīrṇaḥ śarāsanaparāyaṇaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 029"}
{"quote": "na te 'sty apacitir dharme nārthe buddhir avasthitā indriyaiḥ kāmavṛttaḥ san kṛṣyase manujeśvara", "category": "Epic, Ramayana", "book": "Ramayana", "position": "Kanda 4, Sarga 017, Verse 030"}
{"quote": "hatvā bāṇena kākutstha mām ihānaparādhinam kiṃ vakṣyasi satāṃ madhye karma kṛtvā jugupsitam", "category": "Epic, Ramayana", "book": "Ramayana", "position": "Kanda 4, Sarga 017, Verse 031"}
{"quote": "rājahā brahmahā goghnaś coraḥ prāṇivadhe rataḥ nāstikaḥ parivettā ca sarve nirayagāminaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 032"}
{"quote": "adhāryaṃ carma me sadbhī romāṇy asthi ca varjitam abhakṣyāṇi ca māṃsāni tvadvidhair dharmacāribhiḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 033"}
{"quote": "pañca pañcanakhā bhakṣyā brahmakṣatreṇa rāghava śalyakaḥ śvāvidho godhā śaśaḥ kūrmaś ca pañcamaḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 034"}
{"quote": "carma cāsthi ca me rājan na spṛśanti manīṣiṇaḥ abhakṣyāṇi ca māṃsāni so 'haṃ pañcanakho hataḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 035"}
{"quote": "tvayā nāthena kākutstha na sanāthā vasuṃdharā pramadā śīlasaṃpannā dhūrtena patitā yathā", "category": "Epic, Ramayana", "book": "Ramayana", "position": "Kanda 4, Sarga 017, Verse 036"}
{"quote": "śaṭho naikṛtikaḥ kṣudro mithyā praśritamānasaḥ kathaṃ daśarathena tvaṃ jātaḥ pāpo mahātmanā", "category": "Epic, Ramayana", "book": "Ramayana", "position": "Kanda 4, Sarga 017, Verse 037"}
{"quote": "chinnacāritryakakṣyeṇa satāṃ dharmātivartinā tyaktadharmāṅkuśenāhaṃ nihato rāmahastinā", "category": "Epic, Ramayana", "book": "Ramayana", "position": "Kanda 4, Sarga 017, Verse 038"}
{"quote": "dṛśyamānas tu yudhyethā mayā yudhi nṛpātmaja adya vaivasvataṃ devaṃ paśyes tvaṃ nihato mayā", "category": "Epic, Ramayana", "book": "Ramayana", "position": "Kanda 4, Sarga 017, Verse 039"}
{"quote": "tvayādṛśyena tu raṇe nihato 'haṃ durāsadaḥ prasuptaḥ pannageneva naraḥ pānavaśaṃ gataḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 040"}
{"quote": "sugrīvapriyakāmena yad ahaṃ nihatas tvayā kaṇṭhe baddhvā pradadyāṃ te 'nihataṃ rāvaṇaṃ raṇe", "category": "Epic, Ramayana", "book": "Ramayana", "position": "Kanda 4, Sarga 017, Verse 041"}
{"quote": "nyastāṃ sāgaratoye vā pātāle vāpi maithilīm jānayeyaṃ tavādeśāc chvetām aśvatarīm iva", "category": "Epic, Ramayana", "book": "Ramayana", "position": "Kanda 4, Sarga 017, Verse 042"}
{"quote": "yuktaṃ yat prapnuyād rājyaṃ sugrīvaḥ svargate mayi ayuktaṃ yad adharmeṇa tvayāhaṃ nihato raṇe", "category": "Epic, Ramayana", "book": "Ramayana", "position": "Kanda 4, Sarga 017, Verse 043"}
{"quote": "kāmam evaṃvidhaṃ lokaḥ kālena viniyujyate kṣamaṃ ced bhavatā prāptam uttaraṃ sādhu cintyatām", "category": "Epic, Ramayana", "book": "Ramayana", "position": "Kanda 4, Sarga 017, Verse 044"}
{"quote": "ity evam uktvā pariśuṣkavaktraḥ śarābhighātād vyathito mahātmā samīkṣya rāmaṃ ravisaṃnikāśaṃ tūṣṇīṃ babhūvāmararājasūnuḥ", "category": "Epic, Ramayana", "book": "Ramayana", "position": "Kanda 4, Sarga 017, Verse 045"}
{"quote": "ity uktaḥ praśritaṃ vākyaṃ dharmārthasahitaṃ hitam paruṣaṃ vālinā rāmo nihatena vicetasā", "category": "Epic, Ramayana", "book": "Ramayana", "position": "Kanda 4, Sarga 018, Verse 001"}
{"quote": "taṃ niṣprabham ivādityaṃ muktatoyam ivāmbudam uktavākyaṃ hariśreṣṭham upaśāntam ivānalam", "category": "Epic, Ramayana", "book": "Ramayana", "position": "Kanda 4, Sarga 018, Verse 002"}
{"quote": "dharmārthaguṇasaṃpannaṃ harīśvaram anuttamam adhikṣiptas tadā rāmaḥ paścād vālinam abravīt", "category": "Epic, Ramayana", "book": "Ramayana", "position": "Kanda 4, Sarga 018, Verse 003"}
{"quote": "dharmam arthaṃ ca kāmaṃ ca samayaṃ cāpi laukikam avijñāya kathaṃ bālyān mām ihādya vigarhase", "category": "Epic, Ramayana", "book": "Ramayana", "position": "Kanda 4, Sarga 018, Verse 004"}
{"quote": "apṛṣṭvā buddhisaṃpannān vṛddhān ācāryasaṃmatān saumya vānaracāpalyāt tvaṃ māṃ vaktum ihecchasi", "category": "Epic, Ramayana", "book": "Ramayana", "position": "Kanda 4, Sarga 018, Verse 005"}
{"quote": "ikṣvākūṇām iyaṃ bhūmiḥ saśailavanakānanā mṛgapakṣimanuṣyāṇāṃ nigrahānugrahāv api", "category": "Epic, Ramayana", "book": "Ramayana", "position": "Kanda 4, Sarga 018, Verse 006"}
{"quote": "tāṃ pālayati dharmātmā bharataḥ satyavāg ṛjuḥ dharmakāmārthatattvajño nigrahānugrahe rataḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 007"}
{"quote": "nayaś ca vinayaś cobhau yasmin satyaṃ ca susthitam vikramaś ca yathā dṛṣṭaḥ sa rājā deśakālavit", "category": "Epic, Ramayana", "book": "Ramayana", "position": "Kanda 4, Sarga 018, Verse 008"}
{"quote": "tasya dharmakṛtādeśā vayam anye ca pārthivaḥ carāmo vasudhāṃ kṛtsnāṃ dharmasaṃtānam icchavaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 009"}
{"quote": "tasmin nṛpatiśārdūla bharate dharmavatsale pālayaty akhilāṃ bhūmiṃ kaś cared dharmanigraham", "category": "Epic, Ramayana", "book": "Ramayana", "position": "Kanda 4, Sarga 018, Verse 010"}
{"quote": "te vayaṃ mārgavibhraṣṭaṃ svadharme parame sthitāḥ bharatājñāṃ puraskṛtya nigṛhṇīmo yathāvidhi", "category": "Epic, Ramayana", "book": "Ramayana", "position": "Kanda 4, Sarga 018, Verse 011"}
{"quote": "tvaṃ tu saṃkliṣṭadharmā ca karmaṇā ca vigarhitaḥ kāmatantrapradhānaś ca na sthito rājavartmani", "category": "Epic, Ramayana", "book": "Ramayana", "position": "Kanda 4, Sarga 018, Verse 012"}
{"quote": "jyeṣṭho bhrātā pitā caiva yaś ca vidyāṃ prayacchati trayas te pitaro jñeyā dharme ca pathi vartinaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 013"}
{"quote": "yavīyān ātmanaḥ putraḥ śiṣyaś cāpi guṇoditaḥ putravat te trayaś cintyā dharmaś ced atra kāraṇam", "category": "Epic, Ramayana", "book": "Ramayana", "position": "Kanda 4, Sarga 018, Verse 014"}
{"quote": "sūkṣmaḥ paramadurjñeyaḥ satāṃ dharmaḥ plavaṃgama hṛdisthaḥ sarvabhūtānām ātmā veda śubhāśubham", "category": "Epic, Ramayana", "book": "Ramayana", "position": "Kanda 4, Sarga 018, Verse 015"}
{"quote": "capalaś capalaiḥ sārdhaṃ vānarair akṛtātmabhiḥ jātyandha iva jātyandhair mantrayan drakṣyase nu kim", "category": "Epic, Ramayana", "book": "Ramayana", "position": "Kanda 4, Sarga 018, Verse 016"}
{"quote": "ahaṃ tu vyaktatām asya vacanasya bravīmi te na hi māṃ kevalaṃ roṣāt tvaṃ vigarhitum arhasi", "category": "Epic, Ramayana", "book": "Ramayana", "position": "Kanda 4, Sarga 018, Verse 017"}
{"quote": "tad etat kāraṇaṃ paśya yadarthaṃ tvaṃ mayā hataḥ bhrātur vartasi bhāryāyāṃ tyaktvā dharmaṃ sanātanam", "category": "Epic, Ramayana", "book": "Ramayana", "position": "Kanda 4, Sarga 018, Verse 018"}
{"quote": "asya tvaṃ dharamāṇasya sugrīvasya mahātmanaḥ rumāyāṃ vartase kāmāt snuṣāyāṃ pāpakarmakṛt", "category": "Epic, Ramayana", "book": "Ramayana", "position": "Kanda 4, Sarga 018, Verse 019"}
{"quote": "tad vyatītasya te dharmāt kāmavṛttasya vānara bhrātṛbhāryābhimarśe 'smin daṇḍo 'yaṃ pratipāditaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 020"}
{"quote": "na hi dharmaviruddhasya lokavṛttād apeyuṣaḥ daṇḍād anyatra paśyāmi nigrahaṃ hariyūthapa", "category": "Epic, Ramayana", "book": "Ramayana", "position": "Kanda 4, Sarga 018, Verse 021"}
{"quote": "aurasīṃ bhaginīṃ vāpi bhāryāṃ vāpy anujasya yaḥ pracareta naraḥ kāmāt tasya daṇḍo vadhaḥ smṛtaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 022"}
{"quote": "bharatas tu mahīpālo vayaṃ tv ādeśavartinaḥ tvaṃ ca dharmād atikrāntaḥ kathaṃ śakyam upekṣitum", "category": "Epic, Ramayana", "book": "Ramayana", "position": "Kanda 4, Sarga 018, Verse 023"}
{"quote": "gurudharmavyatikrāntaṃ prājño dharmeṇa pālayan bharataḥ kāmavṛttānāṃ nigrahe paryavasthitaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 024"}
{"quote": "vayaṃ tu bharatādeśaṃ vidhiṃ kṛtvā harīśvara tvadvidhān bhinnamaryādān niyantuṃ paryavasthitāḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 025"}
{"quote": "sugrīveṇa ca me sakhyaṃ lakṣmaṇena yathā tathā dārarājyanimittaṃ ca niḥśreyasi rataḥ sa me", "category": "Epic, Ramayana", "book": "Ramayana", "position": "Kanda 4, Sarga 018, Verse 026"}
{"quote": "pratijñā ca mayā dattā tadā vānarasaṃnidhau pratijñā ca kathaṃ śakyā madvidhenānavekṣitum", "category": "Epic, Ramayana", "book": "Ramayana", "position": "Kanda 4, Sarga 018, Verse 027"}
{"quote": "tad ebhiḥ kāraṇaiḥ sarvair mahadbhir dharmasaṃhitaiḥ śāsanaṃ tava yad yuktaṃ tad bhavān anumanyatām", "category": "Epic, Ramayana", "book": "Ramayana", "position": "Kanda 4, Sarga 018, Verse 028"}
{"quote": "sarvathā dharma ity eva draṣṭavyas tava nigrahaḥ vayasyasyopakartavyaṃ dharmam evānupaśyatā", "category": "Epic, Ramayana", "book": "Ramayana", "position": "Kanda 4, Sarga 018, Verse 029"}
{"quote": "rājabhir dhṛtadaṇḍās tu kṛtvā pāpāni mānavāḥ nirmalāḥ svargam āyānti santaḥ sukṛtino yathā", "category": "Epic, Ramayana", "book": "Ramayana", "position": "Kanda 4, Sarga 018, Verse 030"}
{"quote": "āryeṇa mama māndhātrā vyasanaṃ ghoram īpsitam śramaṇena kṛte pāpe yathā pāpaṃ kṛtaṃ tvayā", "category": "Epic, Ramayana", "book": "Ramayana", "position": "Kanda 4, Sarga 018, Verse 031"}
{"quote": "anyair api kṛtaṃ pāpaṃ pramattair vasudhādhipaiḥ prāyaścittaṃ ca kurvanti tena tac chāmyate rajaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 032"}
{"quote": "tad alaṃ paritāpena dharmataḥ parikalpitaḥ vadho vānaraśārdūla na vayaṃ svavaśe sthitāḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 033"}
{"quote": "vāgurābhiś ca pāśaiś ca kūṭaiś ca vividhair narāḥ praticchannāś ca dṛśyāś ca gṛhṇanti subahūn mṛgān pradhāvitān vā vitrastān visrabdhān ativiṣṭhitān", "category": "Epic, Ramayana", "book": "Ramayana", "position": "Kanda 4, Sarga 018, Verse 034"}
{"quote": "pramattān apramattān vā narā māṃsārthino bhṛśam vidhyanti vimukhāṃś cāpi na ca doṣo 'tra vidyate", "category": "Epic, Ramayana", "book": "Ramayana", "position": "Kanda 4, Sarga 018, Verse 035"}
{"quote": "yānti rājarṣayaś cātra mṛgayāṃ dharmakovidāḥ tasmāt tvaṃ nihato yuddhe mayā bāṇena vānara ayudhyan pratiyudhyan vā yasmāc chākhāmṛgo hy asi", "category": "Epic, Ramayana", "book": "Ramayana", "position": "Kanda 4, Sarga 018, Verse 036"}
{"quote": "durlabhasya ca dharmasya jīvitasya śubhasya ca rājāno vānaraśreṣṭha pradātāro na saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 037"}
{"quote": "tān na hiṃsyān na cākrośen nākṣipen nāpriyaṃ vadet devā mānuṣarūpeṇa caranty ete mahītale", "category": "Epic, Ramayana", "book": "Ramayana", "position": "Kanda 4, Sarga 018, Verse 038"}
{"quote": "tvaṃ tu dharmam avijñāya kevalaṃ roṣam āsthitaḥ pradūṣayasi māṃ dharme pitṛpaitāmahe sthitam", "category": "Epic, Ramayana", "book": "Ramayana", "position": "Kanda 4, Sarga 018, Verse 039"}
{"quote": "evam uktas tu rāmeṇa vālī pravyathito bhṛśam pratyuvāca tato rāmaṃ prāñjalir vānareśvaraḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 040"}
{"quote": "yat tvam āttha naraśreṣṭha tad evaṃ nātra saṃśayaḥ prativaktuṃ prakṛṣṭe hi nāpakṛṣṭas tu śaknuyāt", "category": "Epic, Ramayana", "book": "Ramayana", "position": "Kanda 4, Sarga 018, Verse 041"}
{"quote": "yad ayuktaṃ mayā pūrvaṃ pramādād vākyam apriyam tatrāpi khalu me doṣaṃ kartuṃ nārhasi rāghava", "category": "Epic, Ramayana", "book": "Ramayana", "position": "Kanda 4, Sarga 018, Verse 042"}
{"quote": "tvaṃ hi dṛṣṭārthatattvajñaḥ prajānāṃ ca hite rataḥ kāryakāraṇasiddhau te prasannā buddhir avyayā", "category": "Epic, Ramayana", "book": "Ramayana", "position": "Kanda 4, Sarga 018, Verse 043"}
{"quote": "mām apy avagataṃ dharmād vyatikrāntapuraskṛtam dharmasaṃhitayā vācā dharmajña paripālaya", "category": "Epic, Ramayana", "book": "Ramayana", "position": "Kanda 4, Sarga 018, Verse 044"}
{"quote": "bāṣpasaṃruddhakaṇṭhas tu vālī sārtaravaḥ śanaiḥ uvāca rāmaṃ saṃprekṣya paṅkalagna iva dvipaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 045"}
{"quote": "na tv ātmānam ahaṃ śoce na tārāṃ nāpi bāndhavān yathā putraṃ guṇaśreṣṭham aṅgadaṃ kanakāṅgadam", "category": "Epic, Ramayana", "book": "Ramayana", "position": "Kanda 4, Sarga 018, Verse 046"}
{"quote": "sa mamādarśanād dīno bālyāt prabhṛti lālitaḥ taṭāka iva pītāmbur upaśoṣaṃ gamiṣyati", "category": "Epic, Ramayana", "book": "Ramayana", "position": "Kanda 4, Sarga 018, Verse 047"}
{"quote": "sugrīve cāṅgade caiva vidhatsva matim uttamām tvaṃ hi śāstā ca goptā ca kāryākāryavidhau sthitaḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 048"}
{"quote": "yā te narapate vṛttir bharate lakṣmaṇe ca yā sugrīve cāṅgade rājaṃs tāṃ cintayitum arhasi", "category": "Epic, Ramayana", "book": "Ramayana", "position": "Kanda 4, Sarga 018, Verse 049"}
{"quote": "maddoṣakṛtadoṣāṃ tāṃ yathā tārāṃ tapasvinīm sugrīvo nāvamanyeta tathāvasthātum arhasi", "category": "Epic, Ramayana", "book": "Ramayana", "position": "Kanda 4, Sarga 018, Verse 050"}
{"quote": "tvayā hy anugṛhītena śakyaṃ rājyam upāsitum tvadvaśe vartamānena tava cittānuvartinā", "category": "Epic, Ramayana", "book": "Ramayana", "position": "Kanda 4, Sarga 018, Verse 051"}
{"quote": "sa tam āśvāsayad rāmo vālinaṃ vyaktadarśanam", "category": "Epic, Ramayana", "book": "Ramayana", "position": "Kanda 4, Sarga 018, Verse 052"}
{"quote": "na vayaṃ bhavatā cintyā nāpy ātmā harisattama vayaṃ bhavadviśeṣeṇa dharmataḥ kṛtaniścayāḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 053"}
{"quote": "daṇḍye yaḥ pātayed daṇḍaṃ daṇḍyo yaś cāpi daṇḍyate kāryakāraṇasiddhārthāv ubhau tau nāvasīdataḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 054"}
{"quote": "tad bhavān daṇḍasaṃyogād asmād vigatakalmaṣaḥ gataḥ svāṃ prakṛtiṃ dharmyāṃ dharmadṛṣṭtena vartmanā", "category": "Epic, Ramayana", "book": "Ramayana", "position": "Kanda 4, Sarga 018, Verse 055"}
{"quote": "sa tasya vākyaṃ madhuraṃ mahātmanaḥ samāhitaṃ dharmapathānuvartinaḥ niśamya rāmasya raṇāvamardino vacaḥ suyuktaṃ nijagāda vānaraḥ", "category": "Epic, Ramayana", "book": "Ramayana", "position": "Kanda 4, Sarga 018, Verse 056"}
{"quote": "śarābhitaptena vicetasā mayā pradūṣitas tvaṃ yad ajānatā prabho idaṃ mahendropamabhīmavikrama prasāditas tvaṃ kṣama me mahīśvara", "category": "Epic, Ramayana", "book": "Ramayana", "position": "Kanda 4, Sarga 018, Verse 057"}
{"quote": "sa vānaramahārājaḥ śayānaḥ śaravikṣataḥ pratyukto hetumadvākyair nottaraṃ pratyapadyata", "category": "Epic, Ramayana", "book": "Ramayana", "position": "Kanda 4, Sarga 019, Verse 001"}
{"quote": "aśmabhiḥ paribhinnāṅgaḥ pādapair āhato bhṛśam rāmabāṇena cākrānto jīvitānte mumoha saḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 002"}
{"quote": "taṃ bhāryābāṇamokṣeṇa rāmadattena saṃyuge hataṃ plavagaśārdūlaṃ tārā śuśrāva vālinam", "category": "Epic, Ramayana", "book": "Ramayana", "position": "Kanda 4, Sarga 019, Verse 003"}
{"quote": "sā saputrāpriyaṃ śrutvā vadhaṃ bhartuḥ sudāruṇam niṣpapāta bhṛśaṃ trastā vividhād girigahvarāt", "category": "Epic, Ramayana", "book": "Ramayana", "position": "Kanda 4, Sarga 019, Verse 004"}
{"quote": "ye tv aṅgadaparīvārā vānarā hi mahābalāḥ te sakārmukam ālokya rāmaṃ trastāḥ pradudruvuḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 005"}
{"quote": "sā dadarśa tatas trastān harīn āpatato drutam yūthād iva paribhraṣṭān mṛgān nihatayūthapān", "category": "Epic, Ramayana", "book": "Ramayana", "position": "Kanda 4, Sarga 019, Verse 006"}
{"quote": "tān uvāca samāsādya duḥkhitān duḥkhitā satī rāma vitrāsitān sarvān anubaddhān iveṣubhiḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 007"}
{"quote": "vānarā rājasiṃhasya yasya yūyaṃ puraḥsarāḥ taṃ vihāya suvitrastāḥ kasmād dravata durgatāḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 008"}
{"quote": "rājyahetoḥ sa ced bhrātā bhrātā raudreṇa pātitaḥ rāmeṇa prasṛtair dūrān mārgaṇair dūra pātibhiḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 009"}
{"quote": "kapipatnyā vacaḥ śrutvā kapayaḥ kāmarūpiṇaḥ prāptakālam aviśliṣṭam ūcur vacanam aṅganām", "category": "Epic, Ramayana", "book": "Ramayana", "position": "Kanda 4, Sarga 019, Verse 010"}
{"quote": "jīva putre nivartasya putraṃ rakṣasva cāndagam antako rāma rūpeṇa hatvā nayati vālinam", "category": "Epic, Ramayana", "book": "Ramayana", "position": "Kanda 4, Sarga 019, Verse 011"}
{"quote": "kṣiptān vṛkṣān samāvidhya vipulāś ca śilās tathā vālī vajrasamair bāṇair vajreṇeva nipātitaḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 012"}
{"quote": "abhidrutam idaṃ sarvaṃ vidrutaṃ prasṛtaṃ balam asmin plavagaśārdūle hate śakrasamaprabhe", "category": "Epic, Ramayana", "book": "Ramayana", "position": "Kanda 4, Sarga 019, Verse 013"}
{"quote": "rakṣyatāṃ nagaraṃ śūrair aṅgadaś cābhiṣicyatām padasthaṃ vālinaḥ putraṃ bhajiṣyanti plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 014"}
{"quote": "atha vā ruciraṃ sthānam iha te rucirānane āviśanti hi durgāṇi kṣipram adyaiva vānarāḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 015"}
{"quote": "abhāryāḥ saha bhāryāś ca santy atra vanacāriṇaḥ lubdhebhyo viprayuktebhyaḥ svebhyo nas tumulaṃ bhayam", "category": "Epic, Ramayana", "book": "Ramayana", "position": "Kanda 4, Sarga 019, Verse 016"}
{"quote": "alpāntaragatānāṃ tu śrutvā vacanam aṅganā ātmanaḥ pratirūpaṃ sā babhāṣe cāruhāsinī", "category": "Epic, Ramayana", "book": "Ramayana", "position": "Kanda 4, Sarga 019, Verse 017"}
{"quote": "putreṇa mama kiṃ kāryaṃ kiṃ rājyena kim ātmanā kapisiṃhe mahābhāge tasmin bhartari naśyati", "category": "Epic, Ramayana", "book": "Ramayana", "position": "Kanda 4, Sarga 019, Verse 018"}
{"quote": "pādamūlaṃ gamiṣyāmi tasyaivāhaṃ mahātmanaḥ yo 'sau rāmaprayuktena śareṇa vinipātitaḥ", "category": "Epic, Ramayana", "book": "Ramayana", "position": "Kanda 4, Sarga 019, Verse 019"}
{"quote": "evam uktvā pradudrāva rudatī śokakarśitā śiraś coraś ca bāhubhyāṃ duḥkhena samabhighnatī", "category": "Epic, Ramayana", "book": "Ramayana", "position": "Kanda 4, Sarga 019, Verse 020"}
{"quote": "āvrajantī dadarśātha patiṃ nipatitaṃ bhuvi hantāraṃ dānavendrāṇāṃ samareṣv anivartinām", "category": "Epic, Ramayana", "book": "Ramayana", "position": "Kanda 4, Sarga 019, Verse 021"}
{"quote": "kṣeptāraṃ parvatendrāṇāṃ vajrāṇām iva vāsavam mahāvātasamāviṣṭaṃ mahāmeghaughaniḥsvanam", "category": "Epic, Ramayana", "book": "Ramayana", "position": "Kanda 4, Sarga 019, Verse 022"}
{"quote": "śakratulyaparākrāntaṃ vṛṣṭvevoparataṃ ghanam nardantaṃ nardatāṃ bhīmaṃ śūraṃ śūreṇa pātitam", "category": "Epic, Ramayana", "book": "Ramayana", "position": "Kanda 4, Sarga 019, Verse 023"}
{"quote": "śārdūlenāmiṣasyārthe mṛgarājaṃ yathā hatam arcitaṃ sarvalokasya sapatākaṃ savedikam", "category": "Epic, Ramayana", "book": "Ramayana", "position": "Kanda 4, Sarga 019, Verse 024"}
{"quote": "nāgahetoḥ suparṇena caityam unmathitaṃ yathā avaṣṭabhyāvatiṣṭhantaṃ dadarśa dhanur ūrjitam", "category": "Epic, Ramayana", "book": "Ramayana", "position": "Kanda 4, Sarga 019, Verse 025"}
{"quote": "rāmaṃ rāmānujaṃ caiva bhartuś caivānujaṃ śubhā tān atītya samāsādya bhartāraṃ nihataṃ raṇe", "category": "Epic, Ramayana", "book": "Ramayana", "position": "Kanda 4, Sarga 019, Verse 026"}
{"quote": "samīkṣya vyathitā bhūmau saṃbhrāntā nipapāta ha supteva punar utthāya āryaputreti krośatī", "category": "Epic, Ramayana", "book": "Ramayana", "position": "Kanda 4, Sarga 019, Verse 027"}
{"quote": "ruroda sā patiṃ dṛṣṭvā saṃditaṃ mṛtyudāmabhiḥ tām avekṣya tu sugrīvaḥ krośantīṃ kurarīm iva", "category": "Epic, Ramayana", "book": "Ramayana", "position": "Kanda 4, Sarga 019, Verse 028"}
{"quote": "viṣādam agamat kaṣṭaṃ dṛṣṭvā cāṅgadam āgatam", "category": "Epic, Ramayana", "book": "Ramayana", "position": "Kanda 4, Sarga 019, Verse 029"}
{"quote": "rāmacāpavisṛṣṭena śareṇāntakareṇa tam dṛṣṭvā vinihataṃ bhūmau tārā tārādhipānanā", "category": "Epic, Ramayana", "book": "Ramayana", "position": "Kanda 4, Sarga 020, Verse 001"}
{"quote": "sā samāsādya bhartāraṃ paryaṣvajata bhāminī iṣuṇābhihataṃ dṛṣṭvā vālinaṃ kuñjaropamam", "category": "Epic, Ramayana", "book": "Ramayana", "position": "Kanda 4, Sarga 020, Verse 002"}
{"quote": "vānarendraṃ mahendrābhaṃ śokasaṃtaptamānasā tārā tarum ivonmūlaṃ paryadevayad āturā", "category": "Epic, Ramayana", "book": "Ramayana", "position": "Kanda 4, Sarga 020, Verse 003"}
{"quote": "raṇe dāruṇavikrānta pravīra plavatāṃ vara kiṃ dīnām apurobhāgām adya tvaṃ nābhibhāṣase", "category": "Epic, Ramayana", "book": "Ramayana", "position": "Kanda 4, Sarga 020, Verse 004"}
{"quote": "uttiṣṭha hariśārdūla bhajasva śayanottamam naivaṃvidhāḥ śerate hi bhūmau nṛpatisattamāḥ", "category": "Epic, Ramayana", "book": "Ramayana", "position": "Kanda 4, Sarga 020, Verse 005"}
{"quote": "atīva khalu te kāntā vasudhā vasudhādhipa gatāsur api yāṃ gātrair māṃ vihāya niṣevase", "category": "Epic, Ramayana", "book": "Ramayana", "position": "Kanda 4, Sarga 020, Verse 006"}
{"quote": "vyaktam anyā tvayā vīra dharmataḥ saṃpravartatā kiṣkindheva purī ramyā svargamārge vinirmitā", "category": "Epic, Ramayana", "book": "Ramayana", "position": "Kanda 4, Sarga 020, Verse 007"}
{"quote": "yāny asmābhis tvayā sārdhaṃ vaneṣu madhugandhiṣu vihṛtāni tvayā kāle teṣām uparamaḥ kṛtaḥ", "category": "Epic, Ramayana", "book": "Ramayana", "position": "Kanda 4, Sarga 020, Verse 008"}
{"quote": "nirānandā nirāśāhaṃ nimagnā śokasāgare tvayi pañcatvam āpanne mahāyūthapayūthape", "category": "Epic, Ramayana", "book": "Ramayana", "position": "Kanda 4, Sarga 020, Verse 009"}
{"quote": "hṛdayaṃ susthiraṃ mahyaṃ dṛṣṭvā vinihataṃ bhuvi yan na śokābhisaṃtaptaṃ sphuṭate 'dya sahasradhā", "category": "Epic, Ramayana", "book": "Ramayana", "position": "Kanda 4, Sarga 020, Verse 010"}
{"quote": "sugrīvasya tvayā bhāryā hṛtā sa ca vivāsitaḥ yat tat tasya tvayā vyuṣṭiḥ prāpteyaṃ plavagādhipa", "category": "Epic, Ramayana", "book": "Ramayana", "position": "Kanda 4, Sarga 020, Verse 011"}
{"quote": "niḥśreyasaparā mohāt tvayā cāhaṃ vigarhitā yaiṣābruvaṃ hitaṃ vākyaṃ vānarendrahitaiṣiṇī", "category": "Epic, Ramayana", "book": "Ramayana", "position": "Kanda 4, Sarga 020, Verse 012"}
{"quote": "kālo niḥsaṃśayo nūnaṃ jīvitāntakaras tava balād yenāvapanno 'si sugrīvasyāvaśo vaśam", "category": "Epic, Ramayana", "book": "Ramayana", "position": "Kanda 4, Sarga 020, Verse 013"}
{"quote": "vaidhavyaṃ śokasaṃtāpaṃ kṛpaṇaṃ kṛpaṇā satī aduḥkhopacitā pūrvaṃ vartayiṣyāmy anāthavat", "category": "Epic, Ramayana", "book": "Ramayana", "position": "Kanda 4, Sarga 020, Verse 014"}
{"quote": "lālitaś cāṅgado vīraḥ sukumāraḥ sukhocitaḥ vatsyate kām avasthāṃ me pitṛvye krodhamūrchite", "category": "Epic, Ramayana", "book": "Ramayana", "position": "Kanda 4, Sarga 020, Verse 015"}
{"quote": "kuruṣva pitaraṃ putra sudṛṣṭaṃ dharmavatsalam durlabhaṃ darśanaṃ tv asya tava vatsa bhaviṣyati", "category": "Epic, Ramayana", "book": "Ramayana", "position": "Kanda 4, Sarga 020, Verse 016"}
{"quote": "samāśvāsaya putraṃ tvaṃ saṃdeśaṃ saṃdiśasva ca mūrdhni cainaṃ samāghrāya pravāsaṃ prasthito hy asi", "category": "Epic, Ramayana", "book": "Ramayana", "position": "Kanda 4, Sarga 020, Verse 017"}
{"quote": "rāmeṇa hi mahat karma kṛtaṃ tvām abhinighnatā ānṛṇyaṃ tu gataṃ tasya sugrīvasya pratiśrave", "category": "Epic, Ramayana", "book": "Ramayana", "position": "Kanda 4, Sarga 020, Verse 018"}
{"quote": "sakāmo bhava sugrīva rumāṃ tvaṃ pratipatsyase bhuṅkṣva rājyam anudvignaḥ śasto bhrātā ripus tava", "category": "Epic, Ramayana", "book": "Ramayana", "position": "Kanda 4, Sarga 020, Verse 019"}
{"quote": "kiṃ mām evaṃ vilapatīṃ preṃṇā tvaṃ nābhibhāṣase imāḥ paśya varā bahvīr bhāryās te vānareśvara", "category": "Epic, Ramayana", "book": "Ramayana", "position": "Kanda 4, Sarga 020, Verse 020"}
{"quote": "tasyā vilapitaṃ śrutvā vānaryaḥ sarvataś ca tāḥ parigṛhyāṅgadaṃ dīnaṃ duḥkhārtāḥ paricukruśuḥ", "category": "Epic, Ramayana", "book": "Ramayana", "position": "Kanda 4, Sarga 020, Verse 021"}
{"quote": "kim aṅgadaṃ sāṅgada vīra bāho vihāya yāsy adya cirapravāsaṃ na yuktam evaṃ guṇasaṃnikṛṣṭaṃ vihāya putraṃ priyaputra gantum", "category": "Epic, Ramayana", "book": "Ramayana", "position": "Kanda 4, Sarga 020, Verse 022"}
{"quote": "kim apriyaṃ te priyacāruveṣa kṛtaṃ mayā nātha sutena vā te sahāyinīm adya vihāya vīra yamakṣayaṃ gacchasi durvinītam", "category": "Epic, Ramayana", "book": "Ramayana", "position": "Kanda 4, Sarga 020, Verse 023"}
{"quote": "yady apriyaṃ kiṃ cid asaṃpradhārya kṛtaṃ mayā syāt tava dīrghabāho kṣamasva me tad dharivaṃśa nātha vrajāmi mūrdhnā tava vīra pādau", "category": "Epic, Ramayana", "book": "Ramayana", "position": "Kanda 4, Sarga 020, Verse 024"}
{"quote": "tathā tu tārā karuṇaṃ rudantī bhartuḥ samīpe saha vānarībhiḥ vyavasyata prāyam anindyavarṇā upopaveṣṭuṃ bhuvi yatra vālī", "category": "Epic, Ramayana", "book": "Ramayana", "position": "Kanda 4, Sarga 020, Verse 025"}
{"quote": "tato nipatitāṃ tārāṃ cyutāṃ tārām ivāmbarāt śanair āśvāsayām āsa hanūmān hariyūthapaḥ", "category": "Epic, Ramayana", "book": "Ramayana", "position": "Kanda 4, Sarga 021, Verse 001"}
{"quote": "guṇadoṣakṛtaṃ jantuḥ svakarmaphalahetukam avyagras tad avāpnoti sarvaṃ pretya śubhāśubham", "category": "Epic, Ramayana", "book": "Ramayana", "position": "Kanda 4, Sarga 021, Verse 002"}
{"quote": "śocyā śocasi kaṃ śocyaṃ dīnaṃ dīnānukampase kaś ca kasyānuśocyo 'sti dehe 'smin budbudopame", "category": "Epic, Ramayana", "book": "Ramayana", "position": "Kanda 4, Sarga 021, Verse 003"}
{"quote": "aṅgadas tu kumāro 'yaṃ draṣṭavyo jīvaputrayā āyatyā ca vidheyāni samarthāny asya cintaya", "category": "Epic, Ramayana", "book": "Ramayana", "position": "Kanda 4, Sarga 021, Verse 004"}
{"quote": "jānāsy aniyatām evaṃ bhūtānām āgatiṃ gatim tasmāc chubhaṃ hi kartavyaṃ paṇḍite naihalaukikam", "category": "Epic, Ramayana", "book": "Ramayana", "position": "Kanda 4, Sarga 021, Verse 005"}
{"quote": "yasmin harisahasrāṇi prayutāny arbudāni ca vartayanti kṛtāṃśāni so 'yaṃ diṣṭāntam āgataḥ", "category": "Epic, Ramayana", "book": "Ramayana", "position": "Kanda 4, Sarga 021, Verse 006"}
{"quote": "yad ayaṃ nyāyadṛṣṭārthaḥ sāmadānakṣamāparaḥ gato dharmajitāṃ bhūmiṃ nainaṃ śocitum arhasi", "category": "Epic, Ramayana", "book": "Ramayana", "position": "Kanda 4, Sarga 021, Verse 007"}
{"quote": "sarve ca hariśārdūla putraś cāyaṃ tavāṅgadaḥ haryṛṣkapatirājyaṃ ca tvatsanātham anindite", "category": "Epic, Ramayana", "book": "Ramayana", "position": "Kanda 4, Sarga 021, Verse 008"}
{"quote": "tāv imau śokasaṃtaptau śanaiḥ preraya bhāmini tvayā parigṛhīto 'yam aṅgadaḥ śāstu medinīm", "category": "Epic, Ramayana", "book": "Ramayana", "position": "Kanda 4, Sarga 021, Verse 009"}
{"quote": "saṃtatiś ca yathādṛṣṭā kṛtyaṃ yac cāpi sāmpratam rājñas tat kriyatāṃ sarvam eṣa kālasya niścayaḥ", "category": "Epic, Ramayana", "book": "Ramayana", "position": "Kanda 4, Sarga 021, Verse 010"}
{"quote": "saṃskāryo harirājas tu aṅgadaś cābhiṣicyatām siṃhāsanagataṃ putraṃ paśyantī śāntim eṣyasi", "category": "Epic, Ramayana", "book": "Ramayana", "position": "Kanda 4, Sarga 021, Verse 011"}
{"quote": "sā tasya vacanaṃ śrutvā bhartṛvyasanapīḍitā abravīd uttaraṃ tārā hanūmantam avasthitam", "category": "Epic, Ramayana", "book": "Ramayana", "position": "Kanda 4, Sarga 021, Verse 012"}
{"quote": "aṅgada pratirūpāṇāṃ putrāṇām ekataḥ śatam hatasyāpy asya vīrasya gātrasaṃśleṣaṇaṃ varam", "category": "Epic, Ramayana", "book": "Ramayana", "position": "Kanda 4, Sarga 021, Verse 013"}
{"quote": "na cāhaṃ harirājasya prabhavāmy aṅgadasya vā pitṛvyastasya sugrīvaḥ sarvakāryeṣv anantaraḥ", "category": "Epic, Ramayana", "book": "Ramayana", "position": "Kanda 4, Sarga 021, Verse 014"}
{"quote": "na hy eṣā buddhir āstheyā hanūmann aṅgadaṃ prati pitā hi bandhuḥ putrasya na mātā harisattama", "category": "Epic, Ramayana", "book": "Ramayana", "position": "Kanda 4, Sarga 021, Verse 015"}
{"quote": "na hi mama harirājasaṃśrayāt kṣamataram asti paratra ceha vā abhimukhahatavīrasevitaṃ śayanam idaṃ mama sevituṃ kṣamam", "category": "Epic, Ramayana", "book": "Ramayana", "position": "Kanda 4, Sarga 021, Verse 016"}
{"quote": "vīkṣamāṇas tu mandāsuḥ sarvato mandam ucchvasan ādāv eva tu sugrīvaṃ dadarśa tv ātmajāgrataḥ", "category": "Epic, Ramayana", "book": "Ramayana", "position": "Kanda 4, Sarga 022, Verse 001"}
{"quote": "taṃ prāptavijayaṃ vālī sugrīvaṃ plavageśvaram ābhāṣya vyaktayā vācā sasneham idam abravīt", "category": "Epic, Ramayana", "book": "Ramayana", "position": "Kanda 4, Sarga 022, Verse 002"}
{"quote": "sugrīvadoṣeṇa na māṃ gantum arhasi kilbiṣāt kṛṣyamāṇaṃ bhaviṣyeṇa buddhimohena māṃ balāt", "category": "Epic, Ramayana", "book": "Ramayana", "position": "Kanda 4, Sarga 022, Verse 003"}
{"quote": "yugapadvihitaṃ tāta na manye sukham āvayoḥ sauhārdaṃ bhrātṛyuktaṃ hi tad idaṃ jātam anyathā", "category": "Epic, Ramayana", "book": "Ramayana", "position": "Kanda 4, Sarga 022, Verse 004"}
{"quote": "pratipadya tvam adyaiva rājyam eṣāṃ vanaukasām mām apy adyaiva gacchantaṃ viddhi vaivasvatakṣayam", "category": "Epic, Ramayana", "book": "Ramayana", "position": "Kanda 4, Sarga 022, Verse 005"}
{"quote": "jīvitaṃ ca hi rājyaṃ ca śriyaṃ ca vipulām imām prajahāmy eṣa vai tūrṇaṃ mahac cāgarhitaṃ yaśaḥ", "category": "Epic, Ramayana", "book": "Ramayana", "position": "Kanda 4, Sarga 022, Verse 006"}
{"quote": "asyāṃ tv aham avasthāyāṃ vīra vakṣyāmi yad vacaḥ yady apy asukaraṃ rājan kartum eva tad arhasi", "category": "Epic, Ramayana", "book": "Ramayana", "position": "Kanda 4, Sarga 022, Verse 007"}
{"quote": "sukhārhaṃ sukhasaṃvṛddhaṃ bālam enam abāliśam bāṣpapūrṇamukhaṃ paśya bhūmau patitam aṅgadam", "category": "Epic, Ramayana", "book": "Ramayana", "position": "Kanda 4, Sarga 022, Verse 008"}
{"quote": "mama prāṇaiḥ priyataraṃ putraṃ putram ivaurasaṃ mayā hīnam ahīnārthaṃ sarvataḥ paripālaya", "category": "Epic, Ramayana", "book": "Ramayana", "position": "Kanda 4, Sarga 022, Verse 009"}
{"quote": "tvam apy asya hi dātā ca paritrātā ca sarvataḥ bhayeṣv abhayadaś caiva yathāhaṃ plavageśvara", "category": "Epic, Ramayana", "book": "Ramayana", "position": "Kanda 4, Sarga 022, Verse 010"}
{"quote": "eṣa tārātmajaḥ śrīmāṃs tvayā tulyaparākramaḥ rakṣasāṃ tu vadhe teṣām agratas te bhaviṣyati", "category": "Epic, Ramayana", "book": "Ramayana", "position": "Kanda 4, Sarga 022, Verse 011"}
{"quote": "anurūpāṇi karmāṇi vikramya balavān raṇe kariṣyaty eṣa tāreyas tarasvī taruṇo 'ṅgadaḥ", "category": "Epic, Ramayana", "book": "Ramayana", "position": "Kanda 4, Sarga 022, Verse 012"}
{"quote": "suṣeṇaduhitā ceyam arthasūkṣmaviniścaye autpātike ca vividhe sarvataḥ pariniṣṭhitā", "category": "Epic, Ramayana", "book": "Ramayana", "position": "Kanda 4, Sarga 022, Verse 013"}
{"quote": "yad eṣā sādhv iti brūyāt kāryaṃ tan muktasaṃśayam na hi tārāmataṃ kiṃ cid anyathā parivartate", "category": "Epic, Ramayana", "book": "Ramayana", "position": "Kanda 4, Sarga 022, Verse 014"}
{"quote": "rāghavasya ca te kāryaṃ kartavyam aviśaṅkayā syād adharmo hy akaraṇe tvāṃ ca hiṃsyād vimānitaḥ", "category": "Epic, Ramayana", "book": "Ramayana", "position": "Kanda 4, Sarga 022, Verse 015"}
{"quote": "imāṃ ca mālām ādhatsva divyāṃ sugrīvakāñcanīm udārā śrīḥ sthitā hy asyāṃ saṃprajahyān mṛte mayi", "category": "Epic, Ramayana", "book": "Ramayana", "position": "Kanda 4, Sarga 022, Verse 016"}
{"quote": "ity evam uktaḥ sugrīvo vālinā bhrātṛsauhṛdāt harṣaṃ tyaktvā punar dīno grahagrasta ivoḍurāṭ", "category": "Epic, Ramayana", "book": "Ramayana", "position": "Kanda 4, Sarga 022, Verse 017"}
{"quote": "tad vālivacanāc chāntaḥ kurvan yuktam atandritaḥ jagrāha so 'bhyanujñāto mālāṃ tāṃ caiva kāñcanīm", "category": "Epic, Ramayana", "book": "Ramayana", "position": "Kanda 4, Sarga 022, Verse 018"}
{"quote": "tāṃ mālāṃ kāñcanīṃ dattvā vālī dṛṣṭvātmajaṃ sthitam saṃsiddhaḥ pretya bhāvāya snehād aṅgadam abravīt", "category": "Epic, Ramayana", "book": "Ramayana", "position": "Kanda 4, Sarga 022, Verse 019"}
{"quote": "deśakālau bhajasvādya kṣamamāṇaḥ priyāpriye sukhaduḥkhasahaḥ kāle sugrīvavaśago bhava", "category": "Epic, Ramayana", "book": "Ramayana", "position": "Kanda 4, Sarga 022, Verse 020"}
{"quote": "yathā hi tvaṃ mahābāho lālitaḥ satataṃ mayā na tathā vartamānaṃ tvāṃ sugrīvo bahu maṃsyate", "category": "Epic, Ramayana", "book": "Ramayana", "position": "Kanda 4, Sarga 022, Verse 021"}
{"quote": "māsyāmitrair gataṃ gaccher mā śatrubhir ariṃdama bhartur arthaparo dāntaḥ sugrīvavaśago bhava", "category": "Epic, Ramayana", "book": "Ramayana", "position": "Kanda 4, Sarga 022, Verse 022"}
{"quote": "na cātipraṇayaḥ kāryaḥ kartavyo 'praṇayaś ca te ubhayaṃ hi mahādoṣaṃ tasmād antaradṛg bhava", "category": "Epic, Ramayana", "book": "Ramayana", "position": "Kanda 4, Sarga 022, Verse 023"}
{"quote": "ity uktvātha vivṛttākṣaḥ śarasaṃpīḍito bhṛśam vivṛtair daśanair bhīmair babhūvotkrāntajīvitaḥ", "category": "Epic, Ramayana", "book": "Ramayana", "position": "Kanda 4, Sarga 022, Verse 024"}
{"quote": "hate tu vīre plavagādhipe tadā plavaṃgamās tatra na śarma lebhire vanecarāḥ siṃhayute mahāvane yathā hi gāvo nihate gavāṃ patau", "category": "Epic, Ramayana", "book": "Ramayana", "position": "Kanda 4, Sarga 022, Verse 025"}
{"quote": "tatas tu tārā vyasanārṇava plutā mṛtasyā bhartur vadanaṃ samīkṣya sā jagāma bhūmiṃ parirabhya vālinaṃ mahādrumaṃ chinnam ivāśritā latā", "category": "Epic, Ramayana", "book": "Ramayana", "position": "Kanda 4, Sarga 022, Verse 026"}
{"quote": "tataḥ samupajighrantī kapirājasya tanmukham patiṃ lokāc cyutaṃ tārā mṛtaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 023, Verse 001"}
{"quote": "śeṣe tvaṃ viṣame duḥkham akṛtvā vacanaṃ mama upalopacite vīra suduḥkhe vasudhātale", "category": "Epic, Ramayana", "book": "Ramayana", "position": "Kanda 4, Sarga 023, Verse 002"}
{"quote": "mattaḥ priyatarā nūnaṃ vānarendra mahī tava śeṣe hi tāṃ pariṣvajya māṃ ca na pratibhāṣase", "category": "Epic, Ramayana", "book": "Ramayana", "position": "Kanda 4, Sarga 023, Verse 003"}
{"quote": "sugrīva eva vikrānto vīra sāhasika priya ṛkṣavānaramukhyās tvāṃ balinaṃ paryupāsate", "category": "Epic, Ramayana", "book": "Ramayana", "position": "Kanda 4, Sarga 023, Verse 004"}
{"quote": "eṣāṃ vilapitaṃ kṛcchram aṅgadasya ca śocataḥ mama cemāṃ giraṃ śrutvā kiṃ tvaṃ na pratibudhyase", "category": "Epic, Ramayana", "book": "Ramayana", "position": "Kanda 4, Sarga 023, Verse 005"}
{"quote": "idaṃ tac chūraśayanaṃ yatra śeṣe hato yudhi śāyitā nihatā yatra tvayaiva ripavaḥ purā", "category": "Epic, Ramayana", "book": "Ramayana", "position": "Kanda 4, Sarga 023, Verse 006"}
{"quote": "viśuddhasattvābhijana priyayuddha mama priya mām anāthāṃ vihāyaikāṃ gatas tvam asi mānada", "category": "Epic, Ramayana", "book": "Ramayana", "position": "Kanda 4, Sarga 023, Verse 007"}
{"quote": "śūrāya na pradātavyā kanyā khalu vipaścitā śūrabhāryāṃ hatāṃ paśya sadyo māṃ vidhavāṃ kṛtām", "category": "Epic, Ramayana", "book": "Ramayana", "position": "Kanda 4, Sarga 023, Verse 008"}
{"quote": "avabhagnaś ca me māno bhagnā me śāśvatī gatiḥ agādhe ca nimagnāsmi vipule śokasāgare", "category": "Epic, Ramayana", "book": "Ramayana", "position": "Kanda 4, Sarga 023, Verse 009"}
{"quote": "aśmasāramayaṃ nūnam idaṃ me hṛdayaṃ dṛḍham bhartāraṃ nihataṃ dṛṣṭvā yan nādya śatadhā gatam", "category": "Epic, Ramayana", "book": "Ramayana", "position": "Kanda 4, Sarga 023, Verse 010"}
{"quote": "suhṛc caiva hi bhartā ca prakṛtyā ca mama priyaḥ āhave ca parākrāntaḥ śūraḥ pañcatvam āgataḥ", "category": "Epic, Ramayana", "book": "Ramayana", "position": "Kanda 4, Sarga 023, Verse 011"}
{"quote": "patihīnā tu yā nārī kāmaṃ bhavatu putriṇī dhanadhānyaiḥ supūrṇāpi vidhavety ucyate budhaiḥ", "category": "Epic, Ramayana", "book": "Ramayana", "position": "Kanda 4, Sarga 023, Verse 012"}
{"quote": "svagātraprabhave vīra śeṣe rudhiramaṇḍale kṛmirāgaparistome tvam evaṃ śayane yathā", "category": "Epic, Ramayana", "book": "Ramayana", "position": "Kanda 4, Sarga 023, Verse 013"}
{"quote": "reṇuśoṇitasaṃvītaṃ gātraṃ tava samantataḥ parirabdhuṃ na śaknomi bhujābhyāṃ plavagarṣabha", "category": "Epic, Ramayana", "book": "Ramayana", "position": "Kanda 4, Sarga 023, Verse 014"}
{"quote": "kṛtakṛtyo 'dya sugrīvo vaire 'sminn atidāruṇe yasya rāmavimuktena hṛtam ekeṣuṇā bhayam", "category": "Epic, Ramayana", "book": "Ramayana", "position": "Kanda 4, Sarga 023, Verse 015"}
{"quote": "śareṇa hṛdi lagnena gātrasaṃsparśane tava vāryāmi tvāṃ nirīkṣantī tvayi pañcatvam āgate", "category": "Epic, Ramayana", "book": "Ramayana", "position": "Kanda 4, Sarga 023, Verse 016"}
{"quote": "udbabarha śaraṃ nīlas tasya gātragataṃ tadā girigahvarasaṃlīnaṃ dīptam āśīviṣaṃ yathā", "category": "Epic, Ramayana", "book": "Ramayana", "position": "Kanda 4, Sarga 023, Verse 017"}
{"quote": "tasya niṣkṛṣyamāṇasya bāṇasya ca babhau dyutiḥ astamastakasaṃruddho raśmir dinakarād iva", "category": "Epic, Ramayana", "book": "Ramayana", "position": "Kanda 4, Sarga 023, Verse 018"}
{"quote": "petuḥ kṣatajadhārās tu vraṇebhyas tasya sarvaśaḥ tāmragairikasaṃpṛktā dhārā iva dharādharāt", "category": "Epic, Ramayana", "book": "Ramayana", "position": "Kanda 4, Sarga 023, Verse 019"}
{"quote": "avakīrṇaṃ vimārjantī bhartāraṃ raṇareṇunā asrair nayanajaiḥ śūraṃ siṣecāstrasamāhatam", "category": "Epic, Ramayana", "book": "Ramayana", "position": "Kanda 4, Sarga 023, Verse 020"}
{"quote": "rudhirokṣitasarvāṅgaṃ dṛṣṭvā vinihataṃ patim uvāca tārā piṅgākṣaṃ putram aṅgadam aṅganā", "category": "Epic, Ramayana", "book": "Ramayana", "position": "Kanda 4, Sarga 023, Verse 021"}
{"quote": "avasthāṃ paścimāṃ paśya pituḥ putra sudāruṇām saṃprasaktasya vairasya gato 'ntaḥ pāpakarmaṇā", "category": "Epic, Ramayana", "book": "Ramayana", "position": "Kanda 4, Sarga 023, Verse 022"}
{"quote": "bālasūryodayatanuṃ prayāntaṃ yamasādanam abhivādaya rājānaṃ pitaraṃ putra mānadam", "category": "Epic, Ramayana", "book": "Ramayana", "position": "Kanda 4, Sarga 023, Verse 023"}
{"quote": "evam uktaḥ samutthāya jagrāha caraṇau pituḥ bhujābhyāṃ pīnavṛtābhyām aṅgado 'ham iti bruvan", "category": "Epic, Ramayana", "book": "Ramayana", "position": "Kanda 4, Sarga 023, Verse 024"}
{"quote": "abhivādayamānaṃ tvām aṅgadaṃ tvaṃ yathāpurā dīrghāyur bhava putreti kimarthaṃ nābhibhāṣase", "category": "Epic, Ramayana", "book": "Ramayana", "position": "Kanda 4, Sarga 023, Verse 025"}
{"quote": "ahaṃ putrasahāyā tvām upāse gatacetanam siṃhena nihataṃ sadyo gauḥ savatseva govṛṣam", "category": "Epic, Ramayana", "book": "Ramayana", "position": "Kanda 4, Sarga 023, Verse 026"}
{"quote": "iṣṭvā saṃgrāmayajñena nānāpraharaṇāmbhasā asminn avabhṛthe snātaḥ kathaṃ patnyā mayā vinā", "category": "Epic, Ramayana", "book": "Ramayana", "position": "Kanda 4, Sarga 023, Verse 027"}
{"quote": "yā dattā devarājena tava tuṣṭena saṃyuge śātakumbhamayīṃ mālāṃ tāṃ te paśyāmi neha kim", "category": "Epic, Ramayana", "book": "Ramayana", "position": "Kanda 4, Sarga 023, Verse 028"}
{"quote": "rājaśrīr na jahāti tvāṃ gatāsum api mānada sūryasyāvartamānasya śailarājam iva prabhā", "category": "Epic, Ramayana", "book": "Ramayana", "position": "Kanda 4, Sarga 023, Verse 029"}
{"quote": "na me vacaḥ pathyam idaṃ tvayā kṛtaṃ na cāsmi śaktā hi nivāraṇe tava hatā saputrāsmi hatena saṃyuge saha tvayā śrīr vijahāti mām iha", "category": "Epic, Ramayana", "book": "Ramayana", "position": "Kanda 4, Sarga 023, Verse 030"}
{"quote": "gatāsuṃ vālinaṃ dṛṣṭvā rāghavas tadanantaram abravīt praśritaṃ vākyaṃ sugrīvaṃ śatrutāpanaḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 001"}
{"quote": "na śokaparitāpena śreyasā yujyate mṛtaḥ yad atrānantaraṃ kāryaṃ tat samādhātum arhatha", "category": "Epic, Ramayana", "book": "Ramayana", "position": "Kanda 4, Sarga 024, Verse 002"}
{"quote": "lokavṛttam anuṣṭheyaṃ kṛtaṃ vo bāṣpamokṣaṇam na kālād uttaraṃ kiṃ cit karma śakyam upāsitum", "category": "Epic, Ramayana", "book": "Ramayana", "position": "Kanda 4, Sarga 024, Verse 003"}
{"quote": "niyataḥ kāraṇaṃ loke niyatiḥ karmasādhanam niyatiḥ sarvabhūtānāṃ niyogeṣv iha kāraṇam", "category": "Epic, Ramayana", "book": "Ramayana", "position": "Kanda 4, Sarga 024, Verse 004"}
{"quote": "na kartā kasya cit kaś cin niyoge cāpi neśvaraḥ svabhāve vartate lokas tasya kālaḥ parāyaṇam", "category": "Epic, Ramayana", "book": "Ramayana", "position": "Kanda 4, Sarga 024, Verse 005"}
{"quote": "na kālaḥ kālam atyeti na kālaḥ parihīyate svabhāvaṃ vā samāsādya na kaś cid ativartate", "category": "Epic, Ramayana", "book": "Ramayana", "position": "Kanda 4, Sarga 024, Verse 006"}
{"quote": "na kālasyāsti bandhutvaṃ na hetur na parākramaḥ na mitrajñātisaṃbandhaḥ kāraṇaṃ nātmano vaśaḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 007"}
{"quote": "kiṃ tu kāla parīṇāmo draṣṭavyaḥ sādhu paśyatā dharmaś cārthaś ca kāmaś ca kālakramasamāhitāḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 008"}
{"quote": "itaḥ svāṃ prakṛtiṃ vālī gataḥ prāptaḥ kriyāphalam dharmārthakāmasaṃyogaiḥ pavitraṃ plavageśvara", "category": "Epic, Ramayana", "book": "Ramayana", "position": "Kanda 4, Sarga 024, Verse 009"}
{"quote": "svadharmasya ca saṃyogāj jitas tena mahātmanā svargaḥ parigṛhītaś ca prāṇān aparirakṣatā", "category": "Epic, Ramayana", "book": "Ramayana", "position": "Kanda 4, Sarga 024, Verse 010"}
{"quote": "eṣā vai niyatiḥ śreṣṭhā yāṃ gato hariyūthapaḥ tad alaṃ paritāpena prāptakālam upāsyatām", "category": "Epic, Ramayana", "book": "Ramayana", "position": "Kanda 4, Sarga 024, Verse 011"}
{"quote": "vacanānte tu rāmasya lakṣmaṇaḥ paravīrahā avadat praśritaṃ vākyaṃ sugrīvaṃ gatacetasaṃ", "category": "Epic, Ramayana", "book": "Ramayana", "position": "Kanda 4, Sarga 024, Verse 012"}
{"quote": "kuru tvam asya sugrīva pretakāryam anantaram tārāṅgadābhyāṃ sahito vālino dahanaṃ prati", "category": "Epic, Ramayana", "book": "Ramayana", "position": "Kanda 4, Sarga 024, Verse 013"}
{"quote": "samājñāpaya kāṣṭhāni śuṣkāṇi ca bahūni ca candanāni ca divyāni vālisaṃskārakāraṇāt", "category": "Epic, Ramayana", "book": "Ramayana", "position": "Kanda 4, Sarga 024, Verse 014"}
{"quote": "samāśvāsaya cainaṃ tvam aṅgadaṃ dīnacetasaṃ mā bhūr bāliśabuddhis tvaṃ tvadadhīnam idaṃ puram", "category": "Epic, Ramayana", "book": "Ramayana", "position": "Kanda 4, Sarga 024, Verse 015"}
{"quote": "aṅgadas tv ānayen mālyaṃ vastrāṇi vividhāni ca ghṛtaṃ tailam atho gandhān yac cātra samanantaram", "category": "Epic, Ramayana", "book": "Ramayana", "position": "Kanda 4, Sarga 024, Verse 016"}
{"quote": "tvaṃ tāra śibikāṃ śīghram ādāyāgaccha saṃbhramāt tvarā guṇavatī yuktā hy asmin kāle viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 017"}
{"quote": "sajjībhavantu plavagāḥ śibikāvāhanocitāḥ samarthā balinaś caiva nirhariṣyanti vālinam", "category": "Epic, Ramayana", "book": "Ramayana", "position": "Kanda 4, Sarga 024, Verse 018"}
{"quote": "evam uktvā tu sugrīvaṃ sumitrānandavardhanaḥ tasthau bhrātṛsamīpastho lakṣmaṇaḥ paravīrahā", "category": "Epic, Ramayana", "book": "Ramayana", "position": "Kanda 4, Sarga 024, Verse 019"}
{"quote": "lakṣmaṇasya vacaḥ śrutvā tāraḥ saṃbhrāntamānasaḥ praviveśa guhāṃ śīghraṃ śibikāsaktamānasaḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 020"}
{"quote": "ādāya śibikāṃ tāraḥ sa tu paryāpayat punaḥ vānarair uhyamānāṃ tāṃ śūrair udvahanocitaiḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 021"}
{"quote": "tato vālinam udyamya sugrīvaḥ śibikāṃ tadā āropayata vikrośann aṅgadena sahaiva tu", "category": "Epic, Ramayana", "book": "Ramayana", "position": "Kanda 4, Sarga 024, Verse 022"}
{"quote": "āropya śibikāṃ caiva vālinaṃ gatajīvitam alaṃkāraiś ca vividhair mālyair vastraiś ca bhūṣitam", "category": "Epic, Ramayana", "book": "Ramayana", "position": "Kanda 4, Sarga 024, Verse 023"}
{"quote": "ājñāpayat tadā rājā sugrīvaḥ plavageśvaraḥ aurdhvadehikam āryasya kriyatām anurūpataḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 024"}
{"quote": "viśrāṇayanto ratnāni vividhāni bahūni ca agrataḥ plavagā yāntu śibikā tadanantaram", "category": "Epic, Ramayana", "book": "Ramayana", "position": "Kanda 4, Sarga 024, Verse 025"}
{"quote": "rājñām ṛddhiviśeṣā hi dṛśyante bhuvi yādṛśāḥ tādṛśaṃ vālinaḥ kṣipraṃ prākurvann aurdhvadehikam", "category": "Epic, Ramayana", "book": "Ramayana", "position": "Kanda 4, Sarga 024, Verse 026"}
{"quote": "aṅgadam aprigṛhyāśu tāraprabhṛtayas tathā krośantaḥ prayayuḥ sarve vānarā hatabāndhavāḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 027"}
{"quote": "tārāprabhṛtayaḥ sarvā vānaryo hatayūthapāḥ anujagmur hi bhartāraṃ krośantyaḥ karuṇasvanāḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 028"}
{"quote": "tāsāṃ ruditaśabdena vānarīṇāṃ vanāntare vanāni girayaḥ sarve vikrośantīva sarvataḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 029"}
{"quote": "puline girinadyās tu vivikte jalasaṃvṛte citāṃ cakruḥ subahavo vānarā vanacāriṇaḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 030"}
{"quote": "avaropya tataḥ skandhāc chibikāṃ vahanocitāḥ tasthur ekāntam āśritya sarve śokasamanvitāḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 031"}
{"quote": "tatas tārā patiṃ dṛṣṭvā śibikātalaśāyinam āropyāṅke śiras tasya vilalāpa suduḥkhitā", "category": "Epic, Ramayana", "book": "Ramayana", "position": "Kanda 4, Sarga 024, Verse 032"}
{"quote": "janaṃ ca paśyasīmaṃ tvaṃ kasmāc chokābhipīḍitam prahṛṣṭam iva te vaktraṃ gatāsor api mānada astārkasamavarṇaṃ ca lakṣyate jīvato yathā", "category": "Epic, Ramayana", "book": "Ramayana", "position": "Kanda 4, Sarga 024, Verse 033"}
{"quote": "eṣa tvāṃ rāmarūpeṇa kālaḥ karṣati vānara yena sma vidhavāḥ sarvāḥ kṛtā ekeṣuṇā raṇe", "category": "Epic, Ramayana", "book": "Ramayana", "position": "Kanda 4, Sarga 024, Verse 034"}
{"quote": "imās tās tava rājendravānaryo vallabhāḥ sadā pādair vikṛṣṭam adhvānam āgatāḥ kiṃ na budhyase", "category": "Epic, Ramayana", "book": "Ramayana", "position": "Kanda 4, Sarga 024, Verse 035"}
{"quote": "taveṣṭā nanu nāmaitā bhāryāś candranibhānanāḥ idānīṃ nekṣase kasmāt sugrīvaṃ plavageśvaram", "category": "Epic, Ramayana", "book": "Ramayana", "position": "Kanda 4, Sarga 024, Verse 036"}
{"quote": "ete hi sacivā rājaṃs tāraprabhṛtayas tava puravāsijanaś cāyaṃ parivāryāsate 'nagha", "category": "Epic, Ramayana", "book": "Ramayana", "position": "Kanda 4, Sarga 024, Verse 037"}
{"quote": "visarjayainān pravalān yathocitam ariṃdama tataḥ krīḍāmahe sarvā vaneṣu madirotkaṭāḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 038"}
{"quote": "evaṃ vilapatīṃ tārāṃ patiśokapariplutām utthāpayanti sma tadā vānaryaḥ śokakarśitāḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 039"}
{"quote": "sugrīveṇa tataḥ sārdham aṅgadaḥ pitaraṃ rudan citām āropayām āsa śokenābhihatendriyaḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 040"}
{"quote": "tato 'gniṃ vidhivad dattvā so 'pasavyaṃ cakāra ha pitaraṃ dīrgham adhvānaṃ prasthitaṃ vyākulendriyaḥ", "category": "Epic, Ramayana", "book": "Ramayana", "position": "Kanda 4, Sarga 024, Verse 041"}
{"quote": "saṃskṛtya vālinaṃ te tu vidhipūrvaṃ plavaṃgamāḥ ājagmur udakaṃ kartuṃ nadīṃ śītajalāṃ śubhām", "category": "Epic, Ramayana", "book": "Ramayana", "position": "Kanda 4, Sarga 024, Verse 042"}
{"quote": "tatas te sahitās tatra aṅgadaṃ sthāpya cāgrataḥ sugrīvatārāsahitāḥ siṣicur vāline jalam", "category": "Epic, Ramayana", "book": "Ramayana", "position": "Kanda 4, Sarga 024, Verse 043"}
{"quote": "sugrīveṇaiva dīnena dīno bhūtvā mahābalaḥ samānaśokaḥ kākutsthaḥ pretakāryāṇy akārayat", "category": "Epic, Ramayana", "book": "Ramayana", "position": "Kanda 4, Sarga 024, Verse 044"}
{"quote": "tataḥ śokābhisaṃtaptaṃ sugrīvaṃ klinnavāsanam śākhāmṛgamahāmātrāḥ parivāryopatasthire", "category": "Epic, Ramayana", "book": "Ramayana", "position": "Kanda 4, Sarga 025, Verse 001"}
{"quote": "abhigamya mahābāhuṃ rāmam akliṣṭakāriṇam sthitāḥ prāñjalayaḥ sarve pitāmaham ivarṣayaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 002"}
{"quote": "tataḥ kāñcanaśailābhas taruṇārkanibhānanaḥ abravīt prāñjalir vākyaṃ hanumān mārutātmajaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 003"}
{"quote": "bhavatprasādāt sugrīvaḥ pitṛpaitāmahaṃ mahat vānarāṇāṃ suduṣprāpaṃ prāpto rājyam idaṃ prabho", "category": "Epic, Ramayana", "book": "Ramayana", "position": "Kanda 4, Sarga 025, Verse 004"}
{"quote": "bhavatā samanujñātaḥ praviśya nagaraṃ śubham saṃvidhāsyati kāryāṇi sarvāṇi sasuhṛjjanaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 005"}
{"quote": "snāto 'yaṃ vividhair gandhair auṣadhaiś ca yathāvidhi arcayiṣyati ratnaiś ca mālyaiś ca tvāṃ viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 006"}
{"quote": "imāṃ giriguhāṃ ramyām abhigantum ito 'rhasi kuruṣva svāmi saṃbandhaṃ vānarān saṃpraharṣayan", "category": "Epic, Ramayana", "book": "Ramayana", "position": "Kanda 4, Sarga 025, Verse 007"}
{"quote": "evam ukto hanumatā rāghavaḥ paravīrahā pratyuvāca hanūmantaṃ buddhimān vākyakovidaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 008"}
{"quote": "caturdaśasamāḥ saumya grāmaṃ vā yadi vā puram na pravekṣyāmi hanuman pitur nirdeśapālakaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 009"}
{"quote": "susamṛddhāṃ guhāṃ divyāṃ sugrīvo vānararṣabhaḥ praviṣṭo vidhivad vīraḥ kṣipraṃ rājye 'bhiṣicyatām", "category": "Epic, Ramayana", "book": "Ramayana", "position": "Kanda 4, Sarga 025, Verse 010"}
{"quote": "evam uktvā hanūmantaṃ rāmaḥ sugrīvam abravīt imam apy aṅgadaṃ vīra yauvarājye 'bhiṣecaya", "category": "Epic, Ramayana", "book": "Ramayana", "position": "Kanda 4, Sarga 025, Verse 011"}
{"quote": "pūrvo 'yaṃ vārṣiko māsaḥ śrāvaṇaḥ salilāgamaḥ pravṛttāḥ saumya catvāro māsā vārṣikasaṃjñitāḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 012"}
{"quote": "nāyam udyogasamayaḥ praviśa tvaṃ purīṃ śubhām asmin vatsyāmy ahaṃ saumya parvate sahalakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 013"}
{"quote": "iyaṃ giriguhā ramyā viśālā yuktamārutā prabhūtasalilā saumya prabhūtakamalotpalā", "category": "Epic, Ramayana", "book": "Ramayana", "position": "Kanda 4, Sarga 025, Verse 014"}
{"quote": "kārtike samanuprāpte tvaṃ rāvaṇavadhe yata eṣa naḥ samayaḥ saumya praviśa tvaṃ svam ālayam abhiṣiñcasva rājye ca suhṛdaḥ saṃpraharṣaya", "category": "Epic, Ramayana", "book": "Ramayana", "position": "Kanda 4, Sarga 025, Verse 015"}
{"quote": "iti rāmābhyanujñātaḥ sugrīvo vānararṣabhaḥ praviveśa purīṃ ramyāṃ kiṣkindhāṃ vālipālitām", "category": "Epic, Ramayana", "book": "Ramayana", "position": "Kanda 4, Sarga 025, Verse 016"}
{"quote": "taṃ vānarasahasrāṇi praviṣṭaṃ vānareśvaram abhivādya prahṛṣṭāni sarvataḥ paryavārayan", "category": "Epic, Ramayana", "book": "Ramayana", "position": "Kanda 4, Sarga 025, Verse 017"}
{"quote": "tataḥ prakṛtayaḥ sarvā dṛṣṭvā harigaṇeśvaram praṇamya mūrdhnā patitā vasudhāyāṃ samāhitāḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 018"}
{"quote": "sugrīvaḥ prakṛtīḥ sarvāḥ saṃbhāṣyotthāpya vīryavān bhrātur antaḥpuraṃ saumyaṃ praviveśa mahābalaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 019"}
{"quote": "praviśya tv abhiniṣkrāntaṃ sugrīvaṃ vānararṣabham abhyaṣiñcanta suhṛdaḥ sahasrākṣam ivāmarāḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 020"}
{"quote": "tasya pāṇḍuram ājahruś chatraṃ hemapariṣkṛtam śukle ca bālavyajane hemadaṇḍe yaśaskare", "category": "Epic, Ramayana", "book": "Ramayana", "position": "Kanda 4, Sarga 025, Verse 021"}
{"quote": "tathā sarvāṇi ratnāni sarvabījauṣadhāni ca sakṣīrāṇāṃ ca vṛkṣāṇāṃ prarohān kusumāni ca", "category": "Epic, Ramayana", "book": "Ramayana", "position": "Kanda 4, Sarga 025, Verse 022"}
{"quote": "śuklāni caiva vastrāṇi śvetaṃ caivānulepanam sugandhīni ca mālyāni sthalajāny ambujāni ca", "category": "Epic, Ramayana", "book": "Ramayana", "position": "Kanda 4, Sarga 025, Verse 023"}
{"quote": "candanāni ca divyāni gandhāṃś ca vividhān bahūn akṣataṃ jātarūpaṃ ca priyaṅgumadhusarpiṣī", "category": "Epic, Ramayana", "book": "Ramayana", "position": "Kanda 4, Sarga 025, Verse 024"}
{"quote": "dadhicarma ca vaiyāghraṃ vārāhī cāpy upānahau samālambhanam ādāya rocanāṃ samanaḥśilām ājagmus tatra muditā varāḥ kanyās tu ṣoḍaśa", "category": "Epic, Ramayana", "book": "Ramayana", "position": "Kanda 4, Sarga 025, Verse 025"}
{"quote": "tatas te vānaraśreṣṭhaṃ yathākālaṃ yathāvidhi ratnair vastraiś ca bhakṣyaiś ca toṣayitvā dvijarṣabhān", "category": "Epic, Ramayana", "book": "Ramayana", "position": "Kanda 4, Sarga 025, Verse 026"}
{"quote": "tataḥ kuśaparistīrṇaṃ samiddhaṃ jātavedasaṃ mantrapūtena haviṣā hutvā mantravido janāḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 027"}
{"quote": "tato hemapratiṣṭhāne varāstaraṇasaṃvṛte prāsādaśikhare ramye citramālyopaśobhite", "category": "Epic, Ramayana", "book": "Ramayana", "position": "Kanda 4, Sarga 025, Verse 028"}
{"quote": "prāṅmukhaṃ vividhair mantraiḥ sthāpayitvā varāsane nadīnadebhyaḥ saṃhṛtya tīrthebhyaś ca samantataḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 029"}
{"quote": "āhṛtya ca samudrebhyaḥ sarvebhyo vānararṣabhāḥ apaḥ kanakakumbheṣu nidhāya vimalāḥ śubhāḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 030"}
{"quote": "śubhair vṛṣabhaśṛṅgaiś ca kalaśaiś cāpi kāñcanaiḥ śāstradṛṣṭena vidhinā maharṣivihitena ca", "category": "Epic, Ramayana", "book": "Ramayana", "position": "Kanda 4, Sarga 025, Verse 031"}
{"quote": "gajo gavākṣo gavayaḥ śarabho gandhamādanaḥ maindaś ca dvividaś caiva hanūmāñ jāmbavān nalaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 032"}
{"quote": "abhyaṣiñcanta sugrīvaṃ prasannena sugandhinā salilena sahasrākṣaṃ vasavo vāsavaṃ yathā", "category": "Epic, Ramayana", "book": "Ramayana", "position": "Kanda 4, Sarga 025, Verse 033"}
{"quote": "abhiṣikte tu sugrīve sarve vānarapuṃgavāḥ pracukruśur mahātmāno hṛṣṭās tatra sahasraśaḥ", "category": "Epic, Ramayana", "book": "Ramayana", "position": "Kanda 4, Sarga 025, Verse 034"}
{"quote": "rāmasya tu vacaḥ kurvan sugrīvo haripuṃgavaḥ aṅgadaṃ saṃpariṣvajya yauvarājye 'bhiṣecayat", "category": "Epic, Ramayana", "book": "Ramayana", "position": "Kanda 4, Sarga 025, Verse 035"}
{"quote": "aṅgade cābhiṣikte tu sānukrośāḥ plavaṃgamāḥ sādhu sādhv iti sugrīvaṃ mahātmāno 'bhyapūjayan", "category": "Epic, Ramayana", "book": "Ramayana", "position": "Kanda 4, Sarga 025, Verse 036"}
{"quote": "hṛṣṭapuṣṭajanākīrṇā patākādhvajaśobhitā babhūva nagarī ramyā kṣikindhā girigahvare", "category": "Epic, Ramayana", "book": "Ramayana", "position": "Kanda 4, Sarga 025, Verse 037"}
{"quote": "nivedya rāmāya tadā mahātmane mahābhiṣekaṃ kapivāhinīpatiḥ rumāṃ ca bhāryāṃ pratilabhya vīryavān avāpa rājyaṃ tridaśādhipo yathā", "category": "Epic, Ramayana", "book": "Ramayana", "position": "Kanda 4, Sarga 025, Verse 038"}
{"quote": "abhiṣikte tu sugrīve praviṣṭe vānare guhām ājagāma saha bhrātrā rāmaḥ prasravaṇaṃ girim", "category": "Epic, Ramayana", "book": "Ramayana", "position": "Kanda 4, Sarga 026, Verse 001"}
{"quote": "śārdūlamṛgasaṃghuṣṭaṃ siṃhair bhīmaravair vṛtam nānāgulmalatāgūḍhaṃ bahupādapasaṃkulam", "category": "Epic, Ramayana", "book": "Ramayana", "position": "Kanda 4, Sarga 026, Verse 002"}
{"quote": "ṛkṣavānaragopucchair mārjāraiś ca niṣevitam megharāśinibhaṃ śailaṃ nityaṃ śucijalāśrayam", "category": "Epic, Ramayana", "book": "Ramayana", "position": "Kanda 4, Sarga 026, Verse 003"}
{"quote": "tasya śailasya śikhare mahatīm āyatāṃ guhām pratyagṛhṇata vāsārthaṃ rāmaḥ saumitriṇā saha", "category": "Epic, Ramayana", "book": "Ramayana", "position": "Kanda 4, Sarga 026, Verse 004"}
{"quote": "avasat tatra dharmātmā rāghavaḥ sahalakṣmaṇaḥ bahudṛśyadarīkuñje tasmin prasravaṇe girau", "category": "Epic, Ramayana", "book": "Ramayana", "position": "Kanda 4, Sarga 026, Verse 005"}
{"quote": "susukhe 'pi bahudravye tasmin hi dharaṇīdhare vasatas tasya rāmasya ratir alpāpi nābhavat hṛtāṃ hi bhāryāṃ smarataḥ prāṇebhyo 'pi garīyasīm", "category": "Epic, Ramayana", "book": "Ramayana", "position": "Kanda 4, Sarga 026, Verse 006"}
{"quote": "udayābhyuditaṃ dṛṣṭvā śaśāṅkaṃ ca viśeṣataḥ āviveśa na taṃ nidrā niśāsu śayanaṃ gatam", "category": "Epic, Ramayana", "book": "Ramayana", "position": "Kanda 4, Sarga 026, Verse 007"}
{"quote": "tat samutthena śokena bāṣpopahatacetasaṃ taṃ śocamānaṃ kākutsthaṃ nityaṃ śokaparāyaṇam tulyaduḥkho 'bravīd bhrātā lakṣmaṇo 'nunayan vacaḥ", "category": "Epic, Ramayana", "book": "Ramayana", "position": "Kanda 4, Sarga 026, Verse 008"}
{"quote": "alaṃ vīra vyathāṃ gatvā na tvaṃ śocitum arhasi śocato hy avasīdanti sarvārthā viditaṃ hi te", "category": "Epic, Ramayana", "book": "Ramayana", "position": "Kanda 4, Sarga 026, Verse 009"}
{"quote": "bhavān kriyāparo loke bhavān devaparāyaṇaḥ āstiko dharmaśīlaś ca vyavasāyī ca rāghava", "category": "Epic, Ramayana", "book": "Ramayana", "position": "Kanda 4, Sarga 026, Verse 010"}
{"quote": "na hy avyavasitaḥ śatruṃ rākṣasaṃ taṃ viśeṣataḥ samarthas tvaṃ raṇe hantuṃ vikramair jihmakāriṇam", "category": "Epic, Ramayana", "book": "Ramayana", "position": "Kanda 4, Sarga 026, Verse 011"}
{"quote": "samunmūlaya śokaṃ tvaṃ vyavasāyaṃ sthiraṃ kuru tataḥ saparivāraṃ taṃ nirmūlaṃ kuru rākṣasaṃ", "category": "Epic, Ramayana", "book": "Ramayana", "position": "Kanda 4, Sarga 026, Verse 012"}
{"quote": "pṛthivīm api kākutstha sasāgaravanācalām parivartayituṃ śaktaḥ kim aṅga puna rāvaṇam", "category": "Epic, Ramayana", "book": "Ramayana", "position": "Kanda 4, Sarga 026, Verse 013"}
{"quote": "ahaṃ tu khalu te vīryaṃ prasuptaṃ pratibodhaye dīptair āhutibhiḥ kāle bhasmac channam ivānalam", "category": "Epic, Ramayana", "book": "Ramayana", "position": "Kanda 4, Sarga 026, Verse 014"}
{"quote": "lakṣmaṇasya tu tad vākyaṃ pratipūjya hitaṃ śubham rāghavaḥ suhṛdaṃ snigdham idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 026, Verse 015"}
{"quote": "vācyaṃ yad anuraktena snigdhena ca hitena ca satyavikrama yuktena tad uktaṃ lakṣmaṇa tvayā", "category": "Epic, Ramayana", "book": "Ramayana", "position": "Kanda 4, Sarga 026, Verse 016"}
{"quote": "eṣa śokaḥ parityaktaḥ sarvakāryāvasādakaḥ vikrameṣv apratihataṃ tejaḥ protsāhayāmy aham", "category": "Epic, Ramayana", "book": "Ramayana", "position": "Kanda 4, Sarga 026, Verse 017"}
{"quote": "śaratkālaṃ pratīkṣe 'ham iyaṃ prāvṛḍ upasthitā tataḥ sarāṣṭraṃ sagaṇaṃ rākṣasaṃ taṃ nihanmy aham", "category": "Epic, Ramayana", "book": "Ramayana", "position": "Kanda 4, Sarga 026, Verse 018"}
{"quote": "tasya tad vacanaṃ śrutvā hṛṣṭo rāmasya lakṣmaṇaḥ punar evābravīd vākyaṃ saumitrir mitranandanaḥ", "category": "Epic, Ramayana", "book": "Ramayana", "position": "Kanda 4, Sarga 026, Verse 019"}
{"quote": "etat te sadṛśaṃ vākyam uktaṃ śatrunibarhaṇa idānīm asi kākutstha prakṛtiṃ svām upāgataḥ", "category": "Epic, Ramayana", "book": "Ramayana", "position": "Kanda 4, Sarga 026, Verse 020"}
{"quote": "vijñāya hy ātmano vīryaṃ tathyaṃ bhavitum arhasi etat sadṛśam uktaṃ te śrutasyābhijanasya ca", "category": "Epic, Ramayana", "book": "Ramayana", "position": "Kanda 4, Sarga 026, Verse 021"}
{"quote": "tasmāt puruṣaśārdūla cintayañ śatrunigraham varṣārātram anuprāptam atikrāmaya rāghava", "category": "Epic, Ramayana", "book": "Ramayana", "position": "Kanda 4, Sarga 026, Verse 022"}
{"quote": "niyamya kopaṃ pratipālyatāṃ śarat kṣamasva māsāṃś caturo mayā saha vasācale 'smin mṛgarājasevite saṃvardhayañ śatruvadhe samudyataḥ", "category": "Epic, Ramayana", "book": "Ramayana", "position": "Kanda 4, Sarga 026, Verse 023"}
{"quote": "sa tadā vālinaṃ hatvā sugrīvam abhiṣicya ca vasan mālyavataḥ pṛṣṭe rāmo lakṣmaṇam abravīt", "category": "Epic, Ramayana", "book": "Ramayana", "position": "Kanda 4, Sarga 027, Verse 001"}
{"quote": "ayaṃ sa kālaḥ saṃprāptaḥ samayo 'dya jalāgamaḥ saṃpaśya tvaṃ nabho meghaiḥ saṃvṛtaṃ girisaṃnibhaiḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 002"}
{"quote": "nava māsa dhṛtaṃ garbhaṃ bhāskārasya gabhastibhiḥ pītvā rasaṃ samudrāṇāṃ dyauḥ prasūte rasāyanam", "category": "Epic, Ramayana", "book": "Ramayana", "position": "Kanda 4, Sarga 027, Verse 003"}
{"quote": "śakyam ambaram āruhya meghasopānapaṅktibhiḥ kuṭajārjunamālābhir alaṃkartuṃ divākaram", "category": "Epic, Ramayana", "book": "Ramayana", "position": "Kanda 4, Sarga 027, Verse 004"}
{"quote": "saṃdhyārāgotthitais tāmrair anteṣv adhikapāṇḍuraiḥ snigdhair abhrapaṭacchadair baddhavraṇam ivāmbaram", "category": "Epic, Ramayana", "book": "Ramayana", "position": "Kanda 4, Sarga 027, Verse 005"}
{"quote": "mandamārutaniḥśvāsaṃ saṃdhyācandanarañjitam āpāṇḍujaladaṃ bhāti kāmāturam ivāmbaram", "category": "Epic, Ramayana", "book": "Ramayana", "position": "Kanda 4, Sarga 027, Verse 006"}
{"quote": "eṣā dharmaparikliṣṭā navavāripariplutā sīteva śokasaṃtaptā mahī bāṣpaṃ vimuñcati", "category": "Epic, Ramayana", "book": "Ramayana", "position": "Kanda 4, Sarga 027, Verse 007"}
{"quote": "meghodaravinirmuktāḥ kahlārasukhaśītalāḥ śakyam añjalibhiḥ pātuṃ vātāḥ ketakigandhinaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 008"}
{"quote": "eṣa phullārjunaḥ śailaḥ ketakair adhivāsitaḥ sugrīva iva śāntārir dhārābhir abhiṣicyate", "category": "Epic, Ramayana", "book": "Ramayana", "position": "Kanda 4, Sarga 027, Verse 009"}
{"quote": "meghakṛṣṇājinadharā dhārāyajñopavītinaḥ mārutāpūritaguhāḥ prādhītā iva parvatāḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 010"}
{"quote": "kaśābhir iva haimībhir vidyudbhir iva tāḍitam antaḥstanitanirghoṣaṃ savedanam ivāmbaram", "category": "Epic, Ramayana", "book": "Ramayana", "position": "Kanda 4, Sarga 027, Verse 011"}
{"quote": "nīlameghāśritā vidyut sphurantī pratibhāti me sphurantī rāvaṇasyāṅke vaidehīva tapasvinī", "category": "Epic, Ramayana", "book": "Ramayana", "position": "Kanda 4, Sarga 027, Verse 012"}
{"quote": "imās tā manmathavatāṃ hitāḥ pratihatā diśaḥ anuliptā iva ghanair naṣṭagrahaniśākarāḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 013"}
{"quote": "kva cid bāṣpābhisaṃruddhān varṣāgamasamutsukān kuṭajān paśya saumitre puṣṭitān girisānuṣu mama śokābhibhūtasya kāmasaṃdīpanān sthitān", "category": "Epic, Ramayana", "book": "Ramayana", "position": "Kanda 4, Sarga 027, Verse 014"}
{"quote": "rajaḥ praśāntaṃ sahimo 'dya vāyur nidāghadoṣaprasarāḥ praśāntāḥ sthitā hi yātrā vasudhādhipānāṃ pravāsino yānti narāḥ svadeśān", "category": "Epic, Ramayana", "book": "Ramayana", "position": "Kanda 4, Sarga 027, Verse 015"}
{"quote": "saṃprasthitā mānasavāsalubdhāḥ priyānvitāḥ saṃprati cakravākaḥ abhīkṣṇavarṣodakavikṣateṣu yānāni mārgeṣu na saṃpatanti", "category": "Epic, Ramayana", "book": "Ramayana", "position": "Kanda 4, Sarga 027, Verse 016"}
{"quote": "kva cit prakāśaṃ kva cid aprakāśaṃ nabhaḥ prakīrṇāmbudharaṃ vibhāti kva cit kva cit parvatasaṃniruddhaṃ rūpaṃ yathā śāntamahārṇavasya", "category": "Epic, Ramayana", "book": "Ramayana", "position": "Kanda 4, Sarga 027, Verse 017"}
{"quote": "vyāmiśritaṃ sarjakadambapuṣpair navaṃ jalaṃ parvatadhātutāmram mayūrakekābhir anuprayātaṃ śailāpagāḥ śīghrataraṃ vahanti", "category": "Epic, Ramayana", "book": "Ramayana", "position": "Kanda 4, Sarga 027, Verse 018"}
{"quote": "rasākulaṃ ṣaṭpadasaṃnikāśaṃ prabhujyate jambuphalaṃ prakāmam anekavarṇaṃ pavanāvadhūtaṃ bhūmau pataty āmraphalaṃ vipakvam", "category": "Epic, Ramayana", "book": "Ramayana", "position": "Kanda 4, Sarga 027, Verse 019"}
{"quote": "vidyutpatākāḥ sabalāka mālāḥ śailendrakūṭākṛtisaṃnikāśāḥ garjanti meghāḥ samudīrṇanādā mattagajendrā iva saṃyugasthaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 020"}
{"quote": "meghābhikāmī parisaṃpatantī saṃmoditā bhāti balākapaṅktiḥ vātāvadhūtā varapauṇḍarīkī lambeva mālā racitāmbarasya", "category": "Epic, Ramayana", "book": "Ramayana", "position": "Kanda 4, Sarga 027, Verse 021"}
{"quote": "nidrā śanaiḥ keśavam abhyupaiti drutaṃ nadī sāgaram abhyupaiti hṛṣṭā balākā ghanam abhyupaiti kāntā sakāmā priyam abhyupaiti", "category": "Epic, Ramayana", "book": "Ramayana", "position": "Kanda 4, Sarga 027, Verse 022"}
{"quote": "jātā vanāntāḥ śikhisupranṛttā jātāḥ kadambāḥ sakadambaśākhāḥ jātā vṛṣā goṣu samānakāmā jātā mahī sasyavanābhirāmā", "category": "Epic, Ramayana", "book": "Ramayana", "position": "Kanda 4, Sarga 027, Verse 023"}
{"quote": "vahanti varṣanti nadanti bhānti dhyāyanti nṛtyanti samāśvasanti nadyo ghanā mattagajā vanāntāḥ priyāvinīhāḥ śikhinaḥ plavaṃgāḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 024"}
{"quote": "praharṣitāḥ ketakapuṣpagandham āghrāya hṛṣṭā vananirjhareṣu prapāta śabdākulitā gajendrāḥ sārdhaṃ mayūraiḥ samadā nadanti", "category": "Epic, Ramayana", "book": "Ramayana", "position": "Kanda 4, Sarga 027, Verse 025"}
{"quote": "dhārānipātair abhihanyamānāḥ kadambaśākhāsu vilambamānāḥ kṣaṇārjitaṃ puṣparasāvagāḍhaṃ śanair madaṃ ṣaṭcaraṇās tyajanti", "category": "Epic, Ramayana", "book": "Ramayana", "position": "Kanda 4, Sarga 027, Verse 026"}
{"quote": "aṅgāracūrṇotkarasaṃnikāśaiḥ phalaiḥ suparyāpta rasaiḥ samṛddhaiḥ jambūdrumāṇāṃ pravibhānti śākhā nilīyamānā iva ṣaṭpadaughaiḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 027"}
{"quote": "taḍitpatākābhir alaṃkṛtānām udīrṇagambhīramahāravāṇām vibhānti rūpāṇi balāhakānāṃ raṇodyatānām iva vāraṇānām", "category": "Epic, Ramayana", "book": "Ramayana", "position": "Kanda 4, Sarga 027, Verse 028"}
{"quote": "mārgānugaḥ śailavanānusārī saṃprasthito megharavaṃ niśamya yuddhābhikāmaḥ pratināgaśaṅkī matto gajendraḥ pratisaṃnivṛttaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 029"}
{"quote": "muktāsakāśaṃ salilaṃ patad vai sunirmalaṃ patrapuṭeṣu lagnam hṛṣṭā vivarṇacchadanā vihaṃgāḥ surendradattaṃ tṛṣitāḥ pibanti", "category": "Epic, Ramayana", "book": "Ramayana", "position": "Kanda 4, Sarga 027, Verse 030"}
{"quote": "nīleṣu nīlā navavāripūrṇā megheṣu meghāḥ pravibhānti saktāḥ davāgnidagdheṣu davāgnidagdhāḥ śaileṣu śailā iva baddhamūlāḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 031"}
{"quote": "mattā gajendrā muditā gavendrā vaneṣu viśrāntatarā mṛgendrāḥ ramyā nagendrā nibhṛtā nagendrāḥ prakrīḍito vāridharaiḥ surendraḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 032"}
{"quote": "vṛttā yātrā narendrāṇāṃ senā pratinivartate vairāṇi caiva mārgāś ca salilena samīkṛtāḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 033"}
{"quote": "māsi prauṣṭhapade brahma brāhmaṇānāṃ vivakṣatām ayam adhyāyasamayaḥ sāmagānām upasthitaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 034"}
{"quote": "nivṛttakarmāyatano nūnaṃ saṃcitasaṃcayaḥ āṣāḍhīm abhyupagato bharataḥ koṣakādhipaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 035"}
{"quote": "nūnam āpūryamāṇāyāḥ sarayvā vadhate rayaḥ māṃ samīkṣya samāyāntam ayodhyāyā iva svanaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 036"}
{"quote": "imāḥ sphītaguṇā varṣāḥ sugrīvaḥ sukham aśnute vijitāriḥ sadāraś ca rājye mahati ca sthitaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 037"}
{"quote": "ahaṃ tu hṛtadāraś ca rājyāc ca mahataś cyutaḥ nadīkūlam iva klinnam avasīdāmi lakṣmaṇa", "category": "Epic, Ramayana", "book": "Ramayana", "position": "Kanda 4, Sarga 027, Verse 038"}
{"quote": "śokaś ca mama vistīrṇo varṣāś ca bhṛśadurgamāḥ rāvaṇaś ca mahāñ śatrur apāraṃ pratibhāti me", "category": "Epic, Ramayana", "book": "Ramayana", "position": "Kanda 4, Sarga 027, Verse 039"}
{"quote": "ayātrāṃ caiva dṛṣṭvemāṃ mārgāṃś ca bhṛśadurgamān praṇate caiva sugrīve na mayā kiṃ cid īritam", "category": "Epic, Ramayana", "book": "Ramayana", "position": "Kanda 4, Sarga 027, Verse 040"}
{"quote": "api cātiparikliṣṭaṃ cirād dāraiḥ samāgatam ātmakāryagarīyastvād vaktuṃ necchāmi vānaram", "category": "Epic, Ramayana", "book": "Ramayana", "position": "Kanda 4, Sarga 027, Verse 041"}
{"quote": "svayam eva hi viśramya jñātvā kālam upāgatam upakāraṃ ca sugrīvo vetsyate nātra saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 042"}
{"quote": "tasmāt kālapratīkṣo 'haṃ sthito 'smi śubhalakṣaṇa sugrīvasya nadīnāṃ ca prasādam anupālayan", "category": "Epic, Ramayana", "book": "Ramayana", "position": "Kanda 4, Sarga 027, Verse 043"}
{"quote": "upakāreṇa vīro hi pratikāreṇa yujyate akṛtajño 'pratikṛto hanti sattvavatāṃ manaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 044"}
{"quote": "athaivam uktaḥ praṇidhāya lakṣmaṇaḥ kṛtāñjalis tat pratipūjya bhāṣitam uvāca rāmaṃ svabhirāma darśanaṃ pradarśayan darśanam ātmanaḥ śubham", "category": "Epic, Ramayana", "book": "Ramayana", "position": "Kanda 4, Sarga 027, Verse 045"}
{"quote": "yathoktam etat tava sarvam īpsitaṃ narendra kartā nacirād dharīśvaraḥ śaratpratīkṣaḥ kṣamatām imaṃ bhavāñ jalaprapātaṃ ripunigrahe dhṛtaḥ", "category": "Epic, Ramayana", "book": "Ramayana", "position": "Kanda 4, Sarga 027, Verse 046"}
{"quote": "samīkṣya vimalaṃ vyoma gatavidyudbalāhakam sārasāravasaṃghuṣṭaṃ ramyajyotsnānulepanam", "category": "Epic, Ramayana", "book": "Ramayana", "position": "Kanda 4, Sarga 028, Verse 001"}
{"quote": "samṛddhārthaṃ ca sugrīvaṃ mandadharmārthasaṃgraham atyartham asatāṃ mārgam ekāntagatamānasaṃ", "category": "Epic, Ramayana", "book": "Ramayana", "position": "Kanda 4, Sarga 028, Verse 002"}
{"quote": "nivṛttakāryaṃ siddhārthaṃ pramadābhirataṃ sadā prāptavantam abhipretān sarvān eva manorathān", "category": "Epic, Ramayana", "book": "Ramayana", "position": "Kanda 4, Sarga 028, Verse 003"}
{"quote": "svāṃ ca pātnīm abhipretāṃ tārāṃ cāpi samīpsitām viharantam ahorātraṃ kṛtārthaṃ vigatajvalam", "category": "Epic, Ramayana", "book": "Ramayana", "position": "Kanda 4, Sarga 028, Verse 004"}
{"quote": "krīḍantam iva deveśaṃ nandane 'psarasāṃ gaṇaiḥ mantriṣu nyastakāryaṃ ca mantriṇām anavekṣakam", "category": "Epic, Ramayana", "book": "Ramayana", "position": "Kanda 4, Sarga 028, Verse 005"}
{"quote": "utsannarājyasaṃdeśaṃ kāmavṛttam avasthitam niścitārtho 'rthatattvajñaḥ kāladharmaviśeṣavit", "category": "Epic, Ramayana", "book": "Ramayana", "position": "Kanda 4, Sarga 028, Verse 006"}
{"quote": "prasādya vākyair madhurair hetumadbhir manoramaiḥ vākyavid vākyatattvajñaṃ harīśaṃ mārutātmajaḥ", "category": "Epic, Ramayana", "book": "Ramayana", "position": "Kanda 4, Sarga 028, Verse 007"}
{"quote": "hitaṃ tathyaṃ ca pathyaṃ ca sāmadharmārthanītimat praṇayaprītisaṃyuktaṃ viśvāsakṛtaniścayam harīśvaram upāgamya hanumān vākyam abravīt", "category": "Epic, Ramayana", "book": "Ramayana", "position": "Kanda 4, Sarga 028, Verse 008"}
{"quote": "rājyaṃ prāptaṃ yaśaś caiva kaulī śrīr abhivarthitā mitrāṇāṃ saṃgrahaḥ śeṣas tad bhavān kartum arhati", "category": "Epic, Ramayana", "book": "Ramayana", "position": "Kanda 4, Sarga 028, Verse 009"}
{"quote": "yo hi mitreṣu kālajñaḥ satataṃ sādhu vartate tasya rājyaṃ ca kīrtiś ca pratāpaś cābhivardhate", "category": "Epic, Ramayana", "book": "Ramayana", "position": "Kanda 4, Sarga 028, Verse 010"}
{"quote": "yasya kośaś ca daṇḍaś ca mitrāṇy ātmā ca bhūmipa samavetāni sarvāṇi sa rājyaṃ mahad aśnute", "category": "Epic, Ramayana", "book": "Ramayana", "position": "Kanda 4, Sarga 028, Verse 011"}
{"quote": "tad bhavān vṛttasaṃpannaḥ sthitaḥ pathi niratyaye mitrārtham abhinītārthaṃ yathāvat kartum arhati", "category": "Epic, Ramayana", "book": "Ramayana", "position": "Kanda 4, Sarga 028, Verse 012"}
{"quote": "yas tu kālavyatīteṣu mitrakāryeṣu vartate sa kṛtvā mahato 'py arthān na mitrārthena yujyate", "category": "Epic, Ramayana", "book": "Ramayana", "position": "Kanda 4, Sarga 028, Verse 013"}
{"quote": "kriyatāṃ rāghavasyaitad vaidehyāḥ parimārgaṇam tad idaṃ vīra kāryaṃ te kālātītam ariṃdama", "category": "Epic, Ramayana", "book": "Ramayana", "position": "Kanda 4, Sarga 028, Verse 014"}
{"quote": "na ca kālam atītaṃ te nivedayati kālavit tvaramāṇo 'pi san prājñas tava rājan vaśānugaḥ", "category": "Epic, Ramayana", "book": "Ramayana", "position": "Kanda 4, Sarga 028, Verse 015"}
{"quote": "kulasya ketuḥ sphītasya dīrghabandhuś ca rāghavaḥ aprameyaprabhāvaś ca svayaṃ cāpratimo guṇaiḥ", "category": "Epic, Ramayana", "book": "Ramayana", "position": "Kanda 4, Sarga 028, Verse 016"}
{"quote": "tasya tvaṃ kuru vai kāryaṃ pūrvaṃ tena kṛtaṃ tava harīśvara hariśreṣṭhān ājñāpayitum arhasi", "category": "Epic, Ramayana", "book": "Ramayana", "position": "Kanda 4, Sarga 028, Verse 017"}
{"quote": "na hi tāvad bhavet kālo vyatītaś codanād ṛte coditasya hi kāryasya bhavet kālavyatikramaḥ", "category": "Epic, Ramayana", "book": "Ramayana", "position": "Kanda 4, Sarga 028, Verse 018"}
{"quote": "akartur api kāryasya bhavān kartā harīśvara kiṃ punaḥ pratikartus te rājyena ca dhanena ca", "category": "Epic, Ramayana", "book": "Ramayana", "position": "Kanda 4, Sarga 028, Verse 019"}
{"quote": "śaktimān asi vikrānto vānararṣka gaṇeśvara kartuṃ dāśaratheḥ prītim ājñāyāṃ kiṃ nu sajjase", "category": "Epic, Ramayana", "book": "Ramayana", "position": "Kanda 4, Sarga 028, Verse 020"}
{"quote": "kāmaṃ khalu śarair śaktaḥ surāsuramahoragān vaśe dāśarathiḥ kartuṃ tvatpratijñāṃ tu kāṅkṣate", "category": "Epic, Ramayana", "book": "Ramayana", "position": "Kanda 4, Sarga 028, Verse 021"}
{"quote": "prāṇatyāgāviśaṅkena kṛtaṃ tena tava priyam tasya mārgāma vaidehīṃ pṛthivyām api cāmbare", "category": "Epic, Ramayana", "book": "Ramayana", "position": "Kanda 4, Sarga 028, Verse 022"}
{"quote": "na devā na ca gandharvā nāsurā na marudgaṇāḥ na ca yakṣā bhayaṃ tasya kuryuḥ kim uta rākṣasāḥ", "category": "Epic, Ramayana", "book": "Ramayana", "position": "Kanda 4, Sarga 028, Verse 023"}
{"quote": "tad evaṃ śaktiyuktasya pūrvaṃ priyakṛtas tathā rāmasyārhasi piṅgeśa kartuṃ sarvātmanā priyam", "category": "Epic, Ramayana", "book": "Ramayana", "position": "Kanda 4, Sarga 028, Verse 024"}
{"quote": "nādhastād avanau nāpsu gatir nopari cāmbare kasya cit sajjate 'smākaṃ kapīśvara tavājñayā", "category": "Epic, Ramayana", "book": "Ramayana", "position": "Kanda 4, Sarga 028, Verse 025"}
{"quote": "tad ājñāpaya kaḥ kiṃ te kṛte vasatu kutra cit harayo hy apradhṛṣyās te santi koṭyagrato 'nagha", "category": "Epic, Ramayana", "book": "Ramayana", "position": "Kanda 4, Sarga 028, Verse 026"}
{"quote": "tasya tad vacanaṃ śrutvā kāle sādhuniveditam sugrīvaḥ sattvasaṃpannaś cakāra matim uttamām", "category": "Epic, Ramayana", "book": "Ramayana", "position": "Kanda 4, Sarga 028, Verse 027"}
{"quote": "sa saṃdideśābhimataṃ nīlaṃ nityakṛtodyamam dikṣu sarvāsu sarveṣāṃ sainyānām upasaṃgrahe", "category": "Epic, Ramayana", "book": "Ramayana", "position": "Kanda 4, Sarga 028, Verse 028"}
{"quote": "yathā senā samagrā me yūthapālāś ca sarvaśaḥ samāgacchanty asaṃgena senāgrāṇi tathā kuru", "category": "Epic, Ramayana", "book": "Ramayana", "position": "Kanda 4, Sarga 028, Verse 029"}
{"quote": "ye tv antapālāḥ plavagāḥ śīghragā vyavasāyinaḥ samānayantu te sainyaṃ tvaritāḥ śāsanān mama svayaṃ cānantaraṃ sainyaṃ bhavān evānupaśyatu", "category": "Epic, Ramayana", "book": "Ramayana", "position": "Kanda 4, Sarga 028, Verse 030"}
{"quote": "tripañcarātrād ūrdhvaṃ yaḥ prāpnuyān neha vānaraḥ tasya prāṇāntiko daṇḍo nātra kāryā vicāraṇā", "category": "Epic, Ramayana", "book": "Ramayana", "position": "Kanda 4, Sarga 028, Verse 031"}
{"quote": "harīṃś ca vṛddhān upayātu sāṅgado bhavān mamājñām adhikṛtya niścitām iti vyavasthāṃ haripuṃgaveśvaro vidhāya veśma praviveśa vīryavān", "category": "Epic, Ramayana", "book": "Ramayana", "position": "Kanda 4, Sarga 028, Verse 032"}
{"quote": "guhāṃ praviṣṭe sugrīve vimukte gagane ghanaiḥ varṣarātroṣito rāmaḥ kāmaśokābhipīḍitaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 001"}
{"quote": "pāṇḍuraṃ gaganaṃ dṛṣṭvā vimalaṃ candramaṇḍalam śāradīṃ rajanīṃ caiva dṛṣṭvā jyotsnānulepanām", "category": "Epic, Ramayana", "book": "Ramayana", "position": "Kanda 4, Sarga 029, Verse 002"}
{"quote": "kāmavṛttaṃ ca sugrīvaṃ naṣṭāṃ ca janakātmajām buddhvā kālam atītaṃ ca mumoha paramāturaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 003"}
{"quote": "sa tu saṃjñām upāgamya muhūrtān matimān punaḥ manaḥsthām api vaidehīṃ cintayām āsa rāghavaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 004"}
{"quote": "āsīnaḥ parvatasyāgre hemadhātuvibhūṣite śāradaṃ gaganaṃ dṛṣṭva jagāma manasā priyām", "category": "Epic, Ramayana", "book": "Ramayana", "position": "Kanda 4, Sarga 029, Verse 005"}
{"quote": "dṛṣṭvā ca vimalaṃ vyoma gatavidyudbalāhakam sārasāravasaṃghuṣṭaṃ vilalāpārtayā girā", "category": "Epic, Ramayana", "book": "Ramayana", "position": "Kanda 4, Sarga 029, Verse 006"}
{"quote": "sārasāravasaṃnādaiḥ sārasāravanādinī yāśrame ramate bālā sādya me ramate katham", "category": "Epic, Ramayana", "book": "Ramayana", "position": "Kanda 4, Sarga 029, Verse 007"}
{"quote": "puṣpitāṃś cāsanān dṛṣṭvā kāñcanān iva nirmalān kathaṃ sa ramate bālā paśyantī mām apaśyatī", "category": "Epic, Ramayana", "book": "Ramayana", "position": "Kanda 4, Sarga 029, Verse 008"}
{"quote": "yā purā kalahaṃsānāṃ svareṇa kalabhāṣiṇī budhyate cārusarvāṅgī sādya me budhyate katham", "category": "Epic, Ramayana", "book": "Ramayana", "position": "Kanda 4, Sarga 029, Verse 009"}
{"quote": "niḥsvanaṃ cakravākānāṃ niśamya sahacāriṇām puṇḍarīkaviśālākṣī katham eṣā bhaviṣyati", "category": "Epic, Ramayana", "book": "Ramayana", "position": "Kanda 4, Sarga 029, Verse 010"}
{"quote": "sarāṃsi sarito vāpīḥ kānanāni vanāni ca tāṃ vinā mṛgaśāvākṣīṃ caran nādya sukhaṃ labhe", "category": "Epic, Ramayana", "book": "Ramayana", "position": "Kanda 4, Sarga 029, Verse 011"}
{"quote": "api tāṃ madviyogāc ca saukumāryāc ca bhāminīm na dūraṃ pīḍayet kāmaḥ śaradguṇanirantaraḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 012"}
{"quote": "evamādi naraśreṣṭho vilalāpa nṛpātmajaḥ vihaṃga iva sāraṅgaḥ salilaṃ tridaśeśvarāt", "category": "Epic, Ramayana", "book": "Ramayana", "position": "Kanda 4, Sarga 029, Verse 013"}
{"quote": "tataś cañcūrya ramyeṣu phalārthī girisānuṣu dadarśa paryupāvṛtto lakṣmīvāṃl lakṣmaṇo 'grajam", "category": "Epic, Ramayana", "book": "Ramayana", "position": "Kanda 4, Sarga 029, Verse 014"}
{"quote": "taṃ cintayā duḥsahayā parītaṃ visaṃjñam ekaṃ vijane manasvī bhrātur viṣādāt paritāpadīnaḥ samīkṣya saumitrir uvāca rāmam", "category": "Epic, Ramayana", "book": "Ramayana", "position": "Kanda 4, Sarga 029, Verse 015"}
{"quote": "kim ārya kāmasya vaśaṃgatena kim ātmapauruṣyaparābhavena ayaṃ sadā saṃhṛiyate samādhiḥ kim atra yogena nivartitena", "category": "Epic, Ramayana", "book": "Ramayana", "position": "Kanda 4, Sarga 029, Verse 016"}
{"quote": "kriyābhiyogaṃ manasaḥ prasādaṃ samādhiyogānugataṃ ca kālam sahāyasāmarthyam adīnasattva svakarmahetuṃ ca kuruṣva hetum", "category": "Epic, Ramayana", "book": "Ramayana", "position": "Kanda 4, Sarga 029, Verse 017"}
{"quote": "na jānakī mānavavaṃśanātha tvayā sanāthā sulabhā pareṇa na cāgnicūḍāṃ jvalitām upetya na dahyate vīravarārha kaś cit", "category": "Epic, Ramayana", "book": "Ramayana", "position": "Kanda 4, Sarga 029, Verse 018"}
{"quote": "salakṣmaṇaṃ lakṣmaṇam apradhṛṣyaṃ svabhāvajaṃ vākyam uvāca rāmaḥ hitaṃ ca pathyaṃ ca nayaprasaktaṃ sasāmadharmārthasamāhitaṃ ca", "category": "Epic, Ramayana", "book": "Ramayana", "position": "Kanda 4, Sarga 029, Verse 019"}
{"quote": "niḥsaṃśayaṃ kāryam avekṣitavyaṃ kriyāviśeṣo hy anuvartitavyaḥ nanu pravṛttasya durāsadasya kumārakāryasya phalaṃ na cintyam", "category": "Epic, Ramayana", "book": "Ramayana", "position": "Kanda 4, Sarga 029, Verse 020"}
{"quote": "atha padmapalāśākṣīṃ maithilīm anucintayan uvāca lakṣmaṇaṃ rāmo mukhena pariśuṣyatā", "category": "Epic, Ramayana", "book": "Ramayana", "position": "Kanda 4, Sarga 029, Verse 021"}
{"quote": "tarpayitvā sahasrākṣaḥ salilena vasuṃdharām nirvartayitvā sasyāni kṛtakarmā vyavasthitaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 022"}
{"quote": "snigdhagambhīranirghoṣāḥ śailadrumapurogamāḥ visṛjya salilaṃ meghāḥ pariśrāntā nṛpātmaja", "category": "Epic, Ramayana", "book": "Ramayana", "position": "Kanda 4, Sarga 029, Verse 023"}
{"quote": "nīlotpaladalaśyāmaḥ śyāmīkṛtvā diśo daśa vimadā iva mātaṅgāḥ śāntavegāḥ payodharāḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 024"}
{"quote": "jalagarbhā mahāvegāḥ kuṭajārjunagandhinaḥ caritvā viratāḥ saumya vṛṣṭivātāḥ samudyatāḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 025"}
{"quote": "ghanānāṃ vāraṇānāṃ ca mayūrāṇāṃ ca lakṣmaṇa nādaḥ prasravaṇānāṃ ca praśāntaḥ sahasānagha", "category": "Epic, Ramayana", "book": "Ramayana", "position": "Kanda 4, Sarga 029, Verse 026"}
{"quote": "abhivṛṣṭā mahāmeghair nirmalāś citrasānavaḥ anuliptā ivābhānti girayaś candraraśmibhiḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 027"}
{"quote": "darśayanti śarannadyaḥ pulināni śanaiḥ śanaiḥ navasaṃgamasavrīḍā jaghanānīva yoṣitaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 028"}
{"quote": "prasannasalilāḥ saumya kurarībhir vināditāḥ cakravākagaṇākīrṇā vibhānti salilāśayāḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 029"}
{"quote": "anyonyabaddhavairāṇāṃ jigīṣūṇāṃ nṛpātmaja udyogasamayaḥ saumya pārthivānām upasthitaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 030"}
{"quote": "iyaṃ sā prathamā yātrā pārthivānāṃ nṛpātmaja na ca paśyāmi sugrīvam udyogaṃ vā tathāvidham", "category": "Epic, Ramayana", "book": "Ramayana", "position": "Kanda 4, Sarga 029, Verse 031"}
{"quote": "catvāro vārṣikā māsā gatā varṣaśatopamāḥ mama śokābhitaptasya saumya sītām apaśyataḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 032"}
{"quote": "priyāvihīne duḥkhārte hṛtarājye vivāsite kṛpāṃ na kurute rājā sugrīvo mayi lakṣmaṇa", "category": "Epic, Ramayana", "book": "Ramayana", "position": "Kanda 4, Sarga 029, Verse 033"}
{"quote": "anātho hṛtarājyo 'yaṃ rāvaṇena ca dharṣitaḥ dīno dūragṛhaḥ kāmī māṃ caiva śaraṇaṃ gataḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 034"}
{"quote": "ity etaiḥ kāraṇaiḥ saumya sugrīvasya durātmanaḥ ahaṃ vānararājasya paribhūtaḥ paraṃtapa", "category": "Epic, Ramayana", "book": "Ramayana", "position": "Kanda 4, Sarga 029, Verse 035"}
{"quote": "sa kālaṃ parisaṃkhyāya sītāyāḥ parimārgaṇe kṛtārthaḥ samayaṃ kṛtvā durmatir nāvabudhyate", "category": "Epic, Ramayana", "book": "Ramayana", "position": "Kanda 4, Sarga 029, Verse 036"}
{"quote": "tvaṃ praviśya ca kiṣkindhāṃ brūhi vānarapuṃgavam mūrkhaṃ grāmya sukhe saktaṃ sugrīvaṃ vacanān mama", "category": "Epic, Ramayana", "book": "Ramayana", "position": "Kanda 4, Sarga 029, Verse 037"}
{"quote": "arthinām upapannānāṃ pūrvaṃ cāpy upakāriṇām āśāṃ saṃśrutya yo hanti sa loke puruṣādhamaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 038"}
{"quote": "śubhaṃ vā yadi vā pāpaṃ yo hi vākyam udīritam satyena parigṛhṇāti sa vīraḥ puruṣottamaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 039"}
{"quote": "kṛtārthā hy akṛtārthānāṃ mitrāṇāṃ na bhavanti ye tān mṛtān api kravyādaḥ kṛtaghnān nopabhuñjate", "category": "Epic, Ramayana", "book": "Ramayana", "position": "Kanda 4, Sarga 029, Verse 040"}
{"quote": "nūnaṃ kāñcanapṛṣṭhasya vikṛṣṭasya mayā raṇe draṣṭum icchanti cāpasya rūpaṃ vidyudgaṇopamam", "category": "Epic, Ramayana", "book": "Ramayana", "position": "Kanda 4, Sarga 029, Verse 041"}
{"quote": "ghoraṃ jyātalanirghoṣaṃ kruddhasya mama saṃyuge nirghoṣam iva vajrasya punaḥ saṃśrotum icchati", "category": "Epic, Ramayana", "book": "Ramayana", "position": "Kanda 4, Sarga 029, Verse 042"}
{"quote": "kāmam evaṃgate 'py asya parijñāte parākrame tvatsahāyasya me vīra na cintā syān nṛpātmaja", "category": "Epic, Ramayana", "book": "Ramayana", "position": "Kanda 4, Sarga 029, Verse 043"}
{"quote": "yadartham ayam ārambhaḥ kṛtaḥ parapuraṃjaya samayaṃ nābhijānāti kṛtārthaḥ plavageśvaraḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 044"}
{"quote": "varṣāsamayakālaṃ tu pratijñāya harīśvaraḥ vyatītāṃś caturo māsān viharan nāvabudhyate", "category": "Epic, Ramayana", "book": "Ramayana", "position": "Kanda 4, Sarga 029, Verse 045"}
{"quote": "sāmātyapariṣat krīḍan pānam evopasevate śokadīneṣu nāsmāsu sugrīvaḥ kurute dayām", "category": "Epic, Ramayana", "book": "Ramayana", "position": "Kanda 4, Sarga 029, Verse 046"}
{"quote": "ucyatāṃ gaccha sugrīvas tvayā vatsa mahābala mama roṣasya yadrūpaṃ brūyāś cainam idaṃ vacaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 047"}
{"quote": "na ca saṃkucitaḥ panthā yena vālī hato gataḥ samaye tiṣṭha sugrīvamā vālipatham anvagāḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 048"}
{"quote": "eka eva raṇe vālī śareṇa nihato mayā tvāṃ tu satyād atikrāntaṃ haniṣyāmi sabāndhavam", "category": "Epic, Ramayana", "book": "Ramayana", "position": "Kanda 4, Sarga 029, Verse 049"}
{"quote": "tad evaṃ vihite kārye yad dhitaṃ puruṣarṣabha tat tad brūhi naraśreṣṭha tvara kālavyatikramaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 050"}
{"quote": "kuruṣva satyaṃ mayi vānareśvara pratiśrutaṃ dharmam avekṣya śāśvatam mā vālinaṃ pretya gato yamakṣayaṃ tvam adya paśyer mama coditaiḥ śaraiḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 051"}
{"quote": "sa pūrvajaṃ tīvravivṛddhakopaṃ lālapyamānaṃ prasamīkṣya dīnam cakāra tīvrāṃ matim ugratejā harīśvaramānavavaṃśanāthaḥ", "category": "Epic, Ramayana", "book": "Ramayana", "position": "Kanda 4, Sarga 029, Verse 052"}
{"quote": "sa kāminaṃ dīnam adīnasattvaḥ śokābhipannaṃ samudīrṇakopam narendrasūnur naradevaputraṃ rāmānujaḥ pūrvajam ity uvāca", "category": "Epic, Ramayana", "book": "Ramayana", "position": "Kanda 4, Sarga 030, Verse 001"}
{"quote": "na vānaraḥ sthāsyati sādhuvṛtte na maṃsyate kāryaphalānuṣaṅgān na bhakṣyate vānararājyalakṣmīṃ tathā hi nābhikramate 'sya buddhiḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 002"}
{"quote": "matikṣayād grāmyasukheṣu saktas tava prasādāpratikārabuddhiḥ hato 'grajaṃ paśyatu vālinaṃ sa na rājyam evaṃ viguṇasya deyam", "category": "Epic, Ramayana", "book": "Ramayana", "position": "Kanda 4, Sarga 030, Verse 003"}
{"quote": "na dhāraye kopam udīrṇavegaṃ nihanmi sugrīvam asatyam adya haripravīraiḥ saha vāliputro narendrapatnyā vicayaṃ karotu", "category": "Epic, Ramayana", "book": "Ramayana", "position": "Kanda 4, Sarga 030, Verse 004"}
{"quote": "tam āttabāṇāsanam utpatantaṃ niveditārthaṃ raṇacaṇḍakopam uvaca rāmaḥ paravīrahantā svavekṣitaṃ sānunayaṃ ca vākyam", "category": "Epic, Ramayana", "book": "Ramayana", "position": "Kanda 4, Sarga 030, Verse 005"}
{"quote": "na hi vai tvadvidho loke pāpam evaṃ samācaret pāpam āryeṇa yo hanti sa vīraḥ puruṣottamaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 006"}
{"quote": "nedam adya tvayā grāhyaṃ sādhuvṛttena lakṣmaṇa tāṃ prītim anuvartasva pūrvavṛttaṃ ca saṃgatam", "category": "Epic, Ramayana", "book": "Ramayana", "position": "Kanda 4, Sarga 030, Verse 007"}
{"quote": "sāmopahitayā vācā rūkṣāṇi parivarjayan vaktum arhasi sugrīvaṃ vyatītaṃ kālaparyaye", "category": "Epic, Ramayana", "book": "Ramayana", "position": "Kanda 4, Sarga 030, Verse 008"}
{"quote": "so' grajenānuśiṣṭārtho yathāvat puruṣarṣabhaḥ praviveśa purīṃ vīro lakṣmaṇaḥ paravīrahā", "category": "Epic, Ramayana", "book": "Ramayana", "position": "Kanda 4, Sarga 030, Verse 009"}
{"quote": "tataḥ śubhamatiḥ prājño bhrātuḥ priyahite rataḥ lakṣmaṇaḥ pratisaṃrabdho jagāma bhavanaṃ kapeḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 010"}
{"quote": "śakrabāṇāsanaprakhyaṃ dhanuḥ kālāntakopamaḥ pragṛhya giriśṛṅgābhaṃ mandaraḥ sānumān iva", "category": "Epic, Ramayana", "book": "Ramayana", "position": "Kanda 4, Sarga 030, Verse 011"}
{"quote": "yathoktakārī vacanam uttaraṃ caiva sottaram bṛhaspatisamo buddhyā mattvā rāmānujas tadā", "category": "Epic, Ramayana", "book": "Ramayana", "position": "Kanda 4, Sarga 030, Verse 012"}
{"quote": "kāmakrodhasamutthena bhrātuḥ kopāgninā vṛtaḥ prabhañjana ivāprītaḥ prayayau lakṣmaṇas tadā", "category": "Epic, Ramayana", "book": "Ramayana", "position": "Kanda 4, Sarga 030, Verse 013"}
{"quote": "sālatālāśvakarṇāṃś ca tarasā pātayan bahūn paryasyan girikūṭāni drumān anyāṃś ca vegataḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 014"}
{"quote": "śilāś ca śakalīkurvan padbhyāṃ gaja ivāśugaḥ dūram ekapadaṃ tyaktvā yayau kāryavaśād drutam", "category": "Epic, Ramayana", "book": "Ramayana", "position": "Kanda 4, Sarga 030, Verse 015"}
{"quote": "tām apaśyad balākīrṇāṃ harirājamahāpurīm durgām ikṣvākuśārdūlaḥ kiṣkindhāṃ girisaṃkaṭe", "category": "Epic, Ramayana", "book": "Ramayana", "position": "Kanda 4, Sarga 030, Verse 016"}
{"quote": "roṣāt prasphuramāṇauṣṭhaḥ sugrīvaṃ prati kalṣmaṇaḥ dadarśa vānarān bhīmān kiṣkindhāyā bahiścarān", "category": "Epic, Ramayana", "book": "Ramayana", "position": "Kanda 4, Sarga 030, Verse 017"}
{"quote": "śailaśṛṅgāṇi śataśaḥ pravṛddhāṃś ca mahīruhān jagṛhuḥ kuñjaraprakhyā vānarāḥ parvatāntare", "category": "Epic, Ramayana", "book": "Ramayana", "position": "Kanda 4, Sarga 030, Verse 018"}
{"quote": "tān gṛhītapraharaṇān harīn dṛṣṭvā tu lakṣmaṇaḥ babhūva dviguṇaṃ kruddho bahvindhana ivānalaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 019"}
{"quote": "taṃ te bhayaparītāṅgāḥ kruddhaṃ dṛṣṭvā plavaṃgamāḥ kālamṛtyuyugāntābhaṃ śataśo vidrutā diśaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 020"}
{"quote": "tataḥ sugrīvabhavanaṃ praviśya haripuṃgavāḥ krodham āgamanaṃ caiva lakṣmaṇasya nyavedayan", "category": "Epic, Ramayana", "book": "Ramayana", "position": "Kanda 4, Sarga 030, Verse 021"}
{"quote": "tārayā sahitaḥ kāmī saktaḥ kapivṛṣo rahaḥ na teṣāṃ kapivīrāṇāṃ śuśrāva vacanaṃ tadā", "category": "Epic, Ramayana", "book": "Ramayana", "position": "Kanda 4, Sarga 030, Verse 022"}
{"quote": "tataḥ sacivasaṃdiṣṭā harayo romaharṣaṇāḥ girikuñjarameghābhā nagaryā niryayus tadā", "category": "Epic, Ramayana", "book": "Ramayana", "position": "Kanda 4, Sarga 030, Verse 023"}
{"quote": "nakhadaṃṣṭrāyudhā ghorāḥ sarve vikṛtadarśanāḥ sarve śārdūladarpāś ca sarve ca vikṛtānanāḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 024"}
{"quote": "daśanāgabalāḥ ke cit ke cid daśaguṇottarāḥ ke cin nāgasahasrasya babhūvus tulyavikramāḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 025"}
{"quote": "kṛtsnāṃ hi kapibhir vyāptāṃ drumahastair mahābalaiḥ apaśyal lakṣmaṇaḥ kruddhaḥ kiṣkindhāṃ tāṃ durāsadam", "category": "Epic, Ramayana", "book": "Ramayana", "position": "Kanda 4, Sarga 030, Verse 026"}
{"quote": "tatas te harayaḥ sarve prākāraparikhāntarāt niṣkramyodagrasattvās tu tasthur āviṣkṛtaṃ tadā", "category": "Epic, Ramayana", "book": "Ramayana", "position": "Kanda 4, Sarga 030, Verse 027"}
{"quote": "sugrīvasya pramādaṃ ca pūrvajaṃ cārtam ātmavān buddhvā kopavaśaṃ vīraḥ punar eva jagāma saḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 028"}
{"quote": "sa dīrghoṣṇamahocchvāsaḥ kopasaṃraktalocanaḥ babhūva naraśārdūlasadhūma iva pāvakaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 029"}
{"quote": "bāṇaśalyasphurajjihvaḥ sāyakāsanabhogavān svatejoviṣasaṃghātaḥ pañcāsya iva pannagaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 030"}
{"quote": "taṃ dīptam iva kālāgniṃ nāgendram iva kopitam samāsādyāṅgadas trāsād viṣādam agamad bhṛśam", "category": "Epic, Ramayana", "book": "Ramayana", "position": "Kanda 4, Sarga 030, Verse 031"}
{"quote": "so 'ṅgadaṃ roṣatāmrākṣaḥ saṃdideśa mahāyaśāḥ sugrīvaḥ kathyatāṃ vatsa mamāgamanam ity uta", "category": "Epic, Ramayana", "book": "Ramayana", "position": "Kanda 4, Sarga 030, Verse 032"}
{"quote": "eṣa rāmānujaḥ prāptas tvatsakāśam ariṃdamaḥ bhrātur vyasanasaṃtapto dvāri tiṣṭhati lakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 033"}
{"quote": "lakṣmaṇasya vacaḥ śrutvā śokāviṣṭo 'ṅgado 'bravīt pituḥ samīpam āgamya saumitrir ayam āgataḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 034"}
{"quote": "te mahaughanibhaṃ dṛṣṭvā vajrāśanisamasvanam siṃhanādaṃ samaṃ cakrur lakṣmaṇasya samīpataḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 035"}
{"quote": "tena śabdena mahatā pratyabudhyata vānaraḥ madavihvalatāmrākṣo vyākulasragvibhūṣaṇaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 036"}
{"quote": "athāṅgadavacaḥ śrutvā tenaiva ca samāgatau mantriṇo vānarendrasya saṃmatodāradarśinau", "category": "Epic, Ramayana", "book": "Ramayana", "position": "Kanda 4, Sarga 030, Verse 037"}
{"quote": "plakṣaś caiva prabhāvaś ca mantriṇāv arthadharmayoḥ vaktum uccāvacaṃ prāptaṃ lakṣmaṇaṃ tau śaśaṃsatuḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 038"}
{"quote": "prasādayitvā sugrīvaṃ vacanaiḥ sāmaniścitaiḥ āsīnaṃ paryupāsīnau yathā śakraṃ marutpatim", "category": "Epic, Ramayana", "book": "Ramayana", "position": "Kanda 4, Sarga 030, Verse 039"}
{"quote": "satyasaṃdhau mahābhāgau bhrātarau rāmalakṣmaṇau vayasya bhāvaṃ saṃprāptau rājyārhau rājyadāyinau", "category": "Epic, Ramayana", "book": "Ramayana", "position": "Kanda 4, Sarga 030, Verse 040"}
{"quote": "tayor eko dhanuṣpāṇir dvāri tiṣṭhati lakṣmaṇaḥ yasya bhītāḥ pravepante nādān muñcanti vānarāḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 041"}
{"quote": "sa eṣa rāghavabhrātā lakṣmaṇo vākyasārathiḥ vyavasāya rathaḥ prāptas tasya rāmasya śāsanāt", "category": "Epic, Ramayana", "book": "Ramayana", "position": "Kanda 4, Sarga 030, Verse 042"}
{"quote": "tasya mūrdhnā praṇamya tvaṃ saputraḥ saha bandhubhiḥ rājaṃs tiṣṭha svasamaye bhava satyapratiśravaḥ", "category": "Epic, Ramayana", "book": "Ramayana", "position": "Kanda 4, Sarga 030, Verse 043"}
{"quote": "aṅgadasya vacaḥ śrutvā sugrīvaḥ sacivaiḥ saha lakṣmaṇaṃ kupitaṃ śrutvā mumocāsanam ātmavān", "category": "Epic, Ramayana", "book": "Ramayana", "position": "Kanda 4, Sarga 031, Verse 001"}
{"quote": "sacivān abravīd vākyaṃ niścitya gurulāghavam mantrajñān mantrakuśalo mantreṣu pariniṣṭhitaḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 002"}
{"quote": "na me durvyāhṛtaṃ kiṃ cin nāpi me duranuṣṭhitam lakṣmaṇo rāghavabhrātā kruddhaḥ kim iti cintaye", "category": "Epic, Ramayana", "book": "Ramayana", "position": "Kanda 4, Sarga 031, Verse 003"}
{"quote": "asuhṛdbhir mamāmitrair nityam antaradarśibhiḥ mama doṣān asaṃbhūtāñ śrāvito rāghavānujaḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 004"}
{"quote": "atra tāvad yathābuddhi sarvair eva yathāvidhi bhavadbhir niścayas tasya vijñeyo nipuṇaṃ śanaiḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 005"}
{"quote": "na khalv asti mama trāso lakṣmaṇān nāpi rāghavāt mitraṃ tv asthāna kupitaṃ janayaty eva saṃbhramam", "category": "Epic, Ramayana", "book": "Ramayana", "position": "Kanda 4, Sarga 031, Verse 006"}
{"quote": "sarvathā sukaraṃ mitraṃ duṣkaraṃ paripālanam anityatvāt tu cittānāṃ prītir alpe 'pi bhidyate", "category": "Epic, Ramayana", "book": "Ramayana", "position": "Kanda 4, Sarga 031, Verse 007"}
{"quote": "atonimittaṃ trasto 'haṃ rāmeṇa tu mahātmanā yan mamopakṛtaṃ śakyaṃ pratikartuṃ na tan mayā", "category": "Epic, Ramayana", "book": "Ramayana", "position": "Kanda 4, Sarga 031, Verse 008"}
{"quote": "sugrīveṇaivam uktas tu hanumān haripuṃgavaḥ uvāca svena tarkeṇa madhye vānaramantriṇām", "category": "Epic, Ramayana", "book": "Ramayana", "position": "Kanda 4, Sarga 031, Verse 009"}
{"quote": "sarvathā naitad āścaryaṃ yat tvaṃ harigaṇeśvara na vismarasi susnigdham upakārakṛtaṃ śubham", "category": "Epic, Ramayana", "book": "Ramayana", "position": "Kanda 4, Sarga 031, Verse 010"}
{"quote": "rāghaveṇa tu śūreṇa bhayam utsṛjya dūrataḥ tvatpriyārthaṃ hato vālī śakratulyaparākramaḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 011"}
{"quote": "sarvathā praṇayāt kruddho rāghavo nātra saṃśayaḥ bhrātaraṃ sa prahitavāṃl lakṣmaṇaṃ lakṣmivardhanam", "category": "Epic, Ramayana", "book": "Ramayana", "position": "Kanda 4, Sarga 031, Verse 012"}
{"quote": "tvaṃ pramatto na jānīṣe kālaṃ kalavidāṃ vara phullasaptacchadaśyāmā pravṛttā tu śarac chivā", "category": "Epic, Ramayana", "book": "Ramayana", "position": "Kanda 4, Sarga 031, Verse 013"}
{"quote": "nirmala grahanakṣatrā dyauḥ pranaṣṭabalāhakā prasannāś ca diśaḥ sarvāḥ saritaś ca sarāṃsi ca", "category": "Epic, Ramayana", "book": "Ramayana", "position": "Kanda 4, Sarga 031, Verse 014"}
{"quote": "prāptam udyogakālaṃ tu nāvaiṣi haripuṃgava tvaṃ pramatta iti vyaktaṃ lakṣmaṇo 'yam ihāgataḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 015"}
{"quote": "ārtasya hṛtadārasya paruṣaṃ puruṣāntarāt vacanaṃ marṣaṇīyaṃ te rāghavasya mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 016"}
{"quote": "kṛtāparādhasya hi te nānyat paśyāmy ahaṃ kṣamam antareṇāñjaliṃ baddhvā lakṣmaṇasya prasādanāt", "category": "Epic, Ramayana", "book": "Ramayana", "position": "Kanda 4, Sarga 031, Verse 017"}
{"quote": "niyuktair mantribhir vācyo avaśyaṃ pārthivo hitam ata eva bhayaṃ tyaktvā bravīmy avadhṛtaṃ vacaḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 018"}
{"quote": "abhikruddhaḥ samartho hi cāpam udyamya rāghavaḥ sadevāsuragandharvaṃ vaśe sthāpayituṃ jagat", "category": "Epic, Ramayana", "book": "Ramayana", "position": "Kanda 4, Sarga 031, Verse 019"}
{"quote": "na sa kṣamaḥ kopayituṃ yaḥ prasādya punar bhavet pūrvopakāraṃ smaratā kṛtajñena viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 020"}
{"quote": "tasya mūrdhnā praṇamya tvaṃ saputraḥ sasuhṛjjanaḥ rājaṃs tiṣṭha svasamaye bhartur bhāryeva tadvaśe", "category": "Epic, Ramayana", "book": "Ramayana", "position": "Kanda 4, Sarga 031, Verse 021"}
{"quote": "na rāmarāmānujaśāsanaṃ tvayā kapīndrayuktaṃ manasāpy apohitum mano hi te jñāsyati mānuṣaṃ balaṃ sarāghavasyāsya surendravarcasaḥ", "category": "Epic, Ramayana", "book": "Ramayana", "position": "Kanda 4, Sarga 031, Verse 022"}
{"quote": "atha pratisamādiṣṭo lakṣmaṇaḥ paravīrahā praviveśa guhāṃ ghorāṃ kiṣkindhāṃ rāmaśāsanāt", "category": "Epic, Ramayana", "book": "Ramayana", "position": "Kanda 4, Sarga 032, Verse 001"}
{"quote": "dvārasthā harayas tatra mahākāyā mahābalāḥ babhūvur lakṣmaṇaṃ dṛṣṭvā sarve prāñjalayaḥ sthitāḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 002"}
{"quote": "niḥśvasantaṃ tu taṃ dṛṣṭvā kruddhaṃ daśarathātmajam babhūvur harayas trastā na cainaṃ paryavārayan", "category": "Epic, Ramayana", "book": "Ramayana", "position": "Kanda 4, Sarga 032, Verse 003"}
{"quote": "sa taṃ ratnamayīṃ śrīmān divyāṃ puṣpitakānanām ramyāṃ ratnasamākīrṇāṃ dadarśa mahatīṃ guhām", "category": "Epic, Ramayana", "book": "Ramayana", "position": "Kanda 4, Sarga 032, Verse 004"}
{"quote": "harmyaprāsādasaṃbādhāṃ nānāpaṇyopaśobhitām sarvakāmaphalair vṛkṣaiḥ puṣpitair upaśobhitām", "category": "Epic, Ramayana", "book": "Ramayana", "position": "Kanda 4, Sarga 032, Verse 005"}
{"quote": "devagandharvaputraiś ca vānaraiḥ kāmarūpibhiḥ divya mālyāmbaradhāraiḥ śobhitāṃ priyadarśanaiḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 006"}
{"quote": "candanāgarupadmānāṃ gandhaiḥ surabhigandhinām maireyāṇāṃ madhūnāṃ ca saṃmoditamahāpathām", "category": "Epic, Ramayana", "book": "Ramayana", "position": "Kanda 4, Sarga 032, Verse 007"}
{"quote": "vindhyamerugiriprasthaiḥ prāsādair naikabhūmibhiḥ dadarśa girinadyaś ca vimalās tatra rāghavaḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 008"}
{"quote": "aṅgadasya gṛhaṃ ramyaṃ maindasya dvividasya ca gavayasya gavākṣasya gajasya śarabhasya ca", "category": "Epic, Ramayana", "book": "Ramayana", "position": "Kanda 4, Sarga 032, Verse 009"}
{"quote": "vidyunmāleś ca saṃpāteḥ sūryākṣasya hanūmataḥ vīrabāhoḥ subāhoś ca nalasya ca mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 010"}
{"quote": "kumudasya suṣeṇasya tārajāmbavatos tathā dadhivaktrasya nīlasya supāṭalasunetrayoḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 011"}
{"quote": "eteṣāṃ kapimukhyānāṃ rājamārge mahātmanām dadarśa gṛhamukhyāni mahāsārāṇi lakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 012"}
{"quote": "pāṇḍurābhraprakāśāni divyamālyayutāni ca prabhūtadhanadhānyāni strīratnaiḥ śobhitāni ca", "category": "Epic, Ramayana", "book": "Ramayana", "position": "Kanda 4, Sarga 032, Verse 013"}
{"quote": "pāṇḍureṇa tu śailena parikṣiptaṃ durāsadam vānarendragṛhaṃ ramyaṃ mahendrasadanopamam", "category": "Epic, Ramayana", "book": "Ramayana", "position": "Kanda 4, Sarga 032, Verse 014"}
{"quote": "śulkaiḥ prāsādaśikharaiḥ kailāsaśikharopamaiḥ sarvakāmaphalair vṛkṣaiḥ puṣṭitair upaśobhitam", "category": "Epic, Ramayana", "book": "Ramayana", "position": "Kanda 4, Sarga 032, Verse 015"}
{"quote": "mahendradattaiḥ śrīmadbhir nīlajīmūtasaṃnibhaiḥ divyapuṣpaphalair vṛkṣaiḥ śītacchāyair manoramaiḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 016"}
{"quote": "haribhiḥ saṃvṛtadvāraṃ balibhiḥ śastrapāṇibhiḥ divyamālyāvṛtaṃ śubhraṃ taptakāñcanatoraṇam", "category": "Epic, Ramayana", "book": "Ramayana", "position": "Kanda 4, Sarga 032, Verse 017"}
{"quote": "sugrīvasya gṛhaṃ ramyaṃ praviveśa mahābalaḥ avāryamāṇaḥ saumitrir mahābhram iva bhāskaraḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 018"}
{"quote": "sa sapta kakṣyā dharmātmā yānāsanasamāvṛtāḥ praviśya sumahad guptaṃ dadarśāntaḥpuraṃ mahat", "category": "Epic, Ramayana", "book": "Ramayana", "position": "Kanda 4, Sarga 032, Verse 019"}
{"quote": "haimarājataparyaṅkair bahubhiś ca varāsanaiḥ mahārhāstaraṇopetais tatra tatropaśobhitam", "category": "Epic, Ramayana", "book": "Ramayana", "position": "Kanda 4, Sarga 032, Verse 020"}
{"quote": "praviśann eva satataṃ śuśrāva madhurasvaram tantrīgītasamākīrṇaṃ samagītapadākṣaram", "category": "Epic, Ramayana", "book": "Ramayana", "position": "Kanda 4, Sarga 032, Verse 021"}
{"quote": "bahvīś ca vividhākārā rūpayauvanagarvitāḥ striyaḥ sugrīvabhavane dadarśa sa mahābalaḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 022"}
{"quote": "dṛṣṭvābhijanasaṃpannāś citramālyakṛtasrajaḥ varamālyakṛtavyagrā bhūṣaṇottamabhūṣitāḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 023"}
{"quote": "nātṛptān nāti ca vyagrān nānudāttaparicchadān sugrīvānucarāṃś cāpi lakṣayām āsa lakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 032, Verse 024"}
{"quote": "tataḥ sugrīvam āsīnaṃ kāñcane paramāsane mahārhāstaraṇopete dadarśādityasaṃnibham", "category": "Epic, Ramayana", "book": "Ramayana", "position": "Kanda 4, Sarga 032, Verse 025"}
{"quote": "divyābharaṇacitrāṅgaṃ divyarūpaṃ yaśasvinam divyamālyāmbaradharaṃ mahendram iva durjayam divyābharaṇamālyābhiḥ pramadābhiḥ samāvṛtam", "category": "Epic, Ramayana", "book": "Ramayana", "position": "Kanda 4, Sarga 032, Verse 026"}
{"quote": "rumāṃ tu vīraḥ parirabhya gāḍhaṃ varāsanastho varahemavarṇaḥ dadarśa saumitrim adīnasattvaṃ viśālanetraḥ suviśālanetram", "category": "Epic, Ramayana", "book": "Ramayana", "position": "Kanda 4, Sarga 032, Verse 027"}
{"quote": "tam apratihataṃ kruddhaṃ praviṣṭaṃ puruṣarṣabham sugrīvo lakṣmaṇaṃ dṛṣṭvā babhūva vyathitendriyaḥ", "category": "Epic, Ramayana", "book": "Ramayana", "position": "Kanda 4, Sarga 033, Verse 001"}
{"quote": "kruddhaṃ niḥśvasamānaṃ taṃ pradīptam iva tejasā bhrātur vyasanasaṃtaptaṃ dṛṣṭvā daśarathātmajam", "category": "Epic, Ramayana", "book": "Ramayana", "position": "Kanda 4, Sarga 033, Verse 002"}
{"quote": "utpapāta hariśreṣṭho hitvā sauvarṇam āsanam mahān mahendrasya yathā svalaṃkṛta iva dhvajaḥ", "category": "Epic, Ramayana", "book": "Ramayana", "position": "Kanda 4, Sarga 033, Verse 003"}
{"quote": "utpatantam anūtpetū rumāprabhṛtayaḥ striyaḥ sugrīvaṃ gagane pūrṇaṃ candraṃ tārāgaṇā iva", "category": "Epic, Ramayana", "book": "Ramayana", "position": "Kanda 4, Sarga 033, Verse 004"}
{"quote": "saṃraktanayanaḥ śrīmān vicacāla kṛtāñjaliḥ babhūvāvasthitas tatra kalpavṛkṣo mahān iva", "category": "Epic, Ramayana", "book": "Ramayana", "position": "Kanda 4, Sarga 033, Verse 005"}
{"quote": "rumā dvitīyaṃ sugrīvaṃ nārīmadhyagataṃ sthitam abravīl lakṣmaṇaḥ kruddhaḥ satāraṃ śaśinaṃ yathā", "category": "Epic, Ramayana", "book": "Ramayana", "position": "Kanda 4, Sarga 033, Verse 006"}
{"quote": "sattvābhijanasaṃpannaḥ sānukrośo jitendriyaḥ kṛtajñaḥ satyavādī ca rājā loke mahīyate", "category": "Epic, Ramayana", "book": "Ramayana", "position": "Kanda 4, Sarga 033, Verse 007"}
{"quote": "yas tu rājā sthito 'dharme mitrāṇām upakāriṇām mithyāpratijñāṃ kurute ko nṛśaṃsataras tataḥ", "category": "Epic, Ramayana", "book": "Ramayana", "position": "Kanda 4, Sarga 033, Verse 008"}
{"quote": "śatam aśvānṛte hanti sahasraṃ tu gavānṛte ātmānaṃ svajanaṃ hanti puruṣaḥ puruṣānṛte", "category": "Epic, Ramayana", "book": "Ramayana", "position": "Kanda 4, Sarga 033, Verse 009"}
{"quote": "pūrvaṃ kṛtārtho mitrāṇāṃ na tat pratikaroti yaḥ kṛtaghnaḥ sarvabhūtānāṃ sa vadhyaḥ plavageśvara", "category": "Epic, Ramayana", "book": "Ramayana", "position": "Kanda 4, Sarga 033, Verse 010"}
{"quote": "gīto 'yaṃ brahmaṇā ślokaḥ sarvalokanamaskṛtaḥ dṛṣṭvā kṛtaghnaṃ kruddhena taṃ nibodha plavaṃgama", "category": "Epic, Ramayana", "book": "Ramayana", "position": "Kanda 4, Sarga 033, Verse 011"}
{"quote": "brahmaghne ca surāpe ca core bhagnavrate tathā niṣkṛtir vihitā sadbhiḥ kṛtaghne nāsti niṣkṛtiḥ", "category": "Epic, Ramayana", "book": "Ramayana", "position": "Kanda 4, Sarga 033, Verse 012"}
{"quote": "anāryas tvaṃ kṛtaghnaś ca mithyāvādī ca vānara pūrvaṃ kṛtārtho rāmasya na tat pratikaroṣi yat", "category": "Epic, Ramayana", "book": "Ramayana", "position": "Kanda 4, Sarga 033, Verse 013"}
{"quote": "nanu nāma kṛtārthena tvayā rāmasya vānara sītāyā mārgaṇe yatnaḥ kartavyaḥ kṛtam icchatā", "category": "Epic, Ramayana", "book": "Ramayana", "position": "Kanda 4, Sarga 033, Verse 014"}
{"quote": "sa tvaṃ grāmyeṣu bhogeṣu sakto mithyā pratiśravaḥ na tvāṃ rāmo vijānīte sarpaṃ maṇḍūkarāviṇam", "category": "Epic, Ramayana", "book": "Ramayana", "position": "Kanda 4, Sarga 033, Verse 015"}
{"quote": "mahābhāgena rāmeṇa pāpaḥ karuṇavedinā harīṇāṃ prāpito rājyaṃ tvaṃ durātmā mahātmanā", "category": "Epic, Ramayana", "book": "Ramayana", "position": "Kanda 4, Sarga 033, Verse 016"}
{"quote": "kṛtaṃ cen nābhijānīṣe rāmasyākliṣṭakarmaṇaḥ sadyas tvaṃ niśitair bāṇair hato drakṣyasi vālinam", "category": "Epic, Ramayana", "book": "Ramayana", "position": "Kanda 4, Sarga 033, Verse 017"}
{"quote": "na ca saṃkucitaḥ panthā yena vālī hato gataḥ samaye tiṣṭha sugrīva mā vālipatham anvagāḥ", "category": "Epic, Ramayana", "book": "Ramayana", "position": "Kanda 4, Sarga 033, Verse 018"}
{"quote": "na nūnam ikṣvākuvarasya kārmukāc cyutāñ śarān paśyasi vajrasaṃnibhān tataḥ sukhaṃ nāma niṣevase sukhī na rāmakāryaṃ manasāpy avekṣase", "category": "Epic, Ramayana", "book": "Ramayana", "position": "Kanda 4, Sarga 033, Verse 019"}
{"quote": "tathā bruvāṇaṃ saumitriṃ pradīptam iva tejasā abravīl lakṣmaṇaṃ tārā tārādhipanibhānanā", "category": "Epic, Ramayana", "book": "Ramayana", "position": "Kanda 4, Sarga 034, Verse 001"}
{"quote": "naivaṃ lakṣmaṇa vaktavyo nāyaṃ paruṣam arhati harīṇām īśvaraḥ śrotuṃ tava vaktrād viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 002"}
{"quote": "naivākṛtajñaḥ sugrīvo na śaṭho nāpi dāruṇaḥ naivānṛtakatho vīra na jihmaś ca kapīśvaraḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 003"}
{"quote": "upakāraṃ kṛtaṃ vīro nāpy ayaṃ vismṛtaḥ kapiḥ rāmeṇa vīra sugrīvo yad anyair duṣkaraṃ raṇe", "category": "Epic, Ramayana", "book": "Ramayana", "position": "Kanda 4, Sarga 034, Verse 004"}
{"quote": "rāmaprasādāt kīrtiṃ ca kapirājyaṃ ca śāśvatam prāptavān iha sugrīvo rumāṃ māṃ ca paraṃtapa", "category": "Epic, Ramayana", "book": "Ramayana", "position": "Kanda 4, Sarga 034, Verse 005"}
{"quote": "suduḥkhaṃ śāyitaḥ pūrvaṃ prāpyedaṃ sukham uttamam prāptakālaṃ na jānīte viśvāmitro yathā muniḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 006"}
{"quote": "ghṛtācyāṃ kila saṃsakto daśavarṣāṇi lakṣmaṇa aho 'manyata dharmātmā viśvāmitro mahāmuniḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 007"}
{"quote": "sa hi prāptaṃ na jānīte kālaṃ kālavidāṃ varaḥ viśvāmitro mahātejāḥ kiṃ punar yaḥ pṛthagjanaḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 008"}
{"quote": "dehadharmaṃ gatasyāsya pariśrāntasya lakṣmaṇa avitṛptasya kāmeṣu rāmaḥ kṣantum ihārhati", "category": "Epic, Ramayana", "book": "Ramayana", "position": "Kanda 4, Sarga 034, Verse 009"}
{"quote": "na ca roṣavaśaṃ tāta gantum arhasi lakṣmaṇa niścayārtham avijñāya sahasā prākṛto yathā", "category": "Epic, Ramayana", "book": "Ramayana", "position": "Kanda 4, Sarga 034, Verse 010"}
{"quote": "sattvayuktā hi puruṣās tvadvidhāḥ puruṣarṣabha avimṛśya na roṣasya sahasā yānti vaśyatām", "category": "Epic, Ramayana", "book": "Ramayana", "position": "Kanda 4, Sarga 034, Verse 011"}
{"quote": "prasādaye tvāṃ dharmajña sugrīvārthe samāhitā mahān roṣasamutpannaḥ saṃrambhas tyajyatām ayam", "category": "Epic, Ramayana", "book": "Ramayana", "position": "Kanda 4, Sarga 034, Verse 012"}
{"quote": "rumāṃ māṃ kapirājyaṃ ca dhanadhānyavasūni ca rāmapriyārthaṃ sugrīvas tyajed iti matir mama", "category": "Epic, Ramayana", "book": "Ramayana", "position": "Kanda 4, Sarga 034, Verse 013"}
{"quote": "samāneṣvyati sugrīvaḥ sītayā saha rāghavam śaśāṅkam iva rohiṣyā nihatvā rāvaṇaṃ raṇe", "category": "Epic, Ramayana", "book": "Ramayana", "position": "Kanda 4, Sarga 034, Verse 014"}
{"quote": "śatakoṭisahasrāṇi laṅkāyāṃ kila rakṣasām ayutāni ca ṣaṭtriṃśat sahasrāṇi śatāni ca", "category": "Epic, Ramayana", "book": "Ramayana", "position": "Kanda 4, Sarga 034, Verse 015"}
{"quote": "ahatvā tāṃś ca durdharṣān rākṣasān kāmarūpiṇaḥ na śakyo rāvaṇo hantuṃ yena sā maithilī hṛtā", "category": "Epic, Ramayana", "book": "Ramayana", "position": "Kanda 4, Sarga 034, Verse 016"}
{"quote": "te na śakyā raṇe hantum asahāyena lakṣmaṇa rāvaṇaḥ krūrakarmā ca sugrīveṇa viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 017"}
{"quote": "evam ākhyātavān vālī sa hy abhijño harīśvaraḥ āgamas tu na me vyaktaḥ śravāt tasya bravīmy aham", "category": "Epic, Ramayana", "book": "Ramayana", "position": "Kanda 4, Sarga 034, Verse 018"}
{"quote": "tvatsahāyanimittaṃ vai preṣitā haripuṃgavāḥ ānetuṃ vānarān yuddhe subahūn hariyūthapān", "category": "Epic, Ramayana", "book": "Ramayana", "position": "Kanda 4, Sarga 034, Verse 019"}
{"quote": "tāṃś ca pratīkṣamāṇo 'yaṃ vikrāntān sumahābalān rāghavasyārthasiddhyarthaṃ na niryāti harīśvaraḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 020"}
{"quote": "kṛtā tu saṃsthā saumitre sugrīveṇa yathāpurā adya tair vānarair sarvair āgantavyaṃ mahābalaiḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 021"}
{"quote": "ṛkṣakoṭisahasrāṇi golāṅgūlaśatāni ca adya tvām upayāsyanti jahi kopam ariṃdama koṭyo 'nekās tu kākutstha kapīnāṃ dīptatejasām", "category": "Epic, Ramayana", "book": "Ramayana", "position": "Kanda 4, Sarga 034, Verse 022"}
{"quote": "tava hi mukham idaṃ nirīkṣya kopāt kṣatajanibhe nayane nirīkṣamāṇāḥ harivaravanitā na yānti śāntiṃ prathamabhayasya hi śaṅkitāḥ sma sarvāḥ", "category": "Epic, Ramayana", "book": "Ramayana", "position": "Kanda 4, Sarga 034, Verse 023"}
{"quote": "ity uktas tārayā vākyaṃ praśritaṃ dharmasaṃhitam mṛdusvabhāvaḥ saumitriḥ pratijagrāha tad vacaḥ", "category": "Epic, Ramayana", "book": "Ramayana", "position": "Kanda 4, Sarga 035, Verse 001"}
{"quote": "tasmin pratigṛhīte tu vākye harigaṇeśvaraḥ lakṣmaṇāt sumahat trāsaṃ vastraṃ klinnam ivātyajat", "category": "Epic, Ramayana", "book": "Ramayana", "position": "Kanda 4, Sarga 035, Verse 002"}
{"quote": "tataḥ kaṇṭhagataṃ mālyaṃ citraṃ bahuguṇaṃ mahat ciccheda vimadaś cāsīt sugrīvo vānareśvaraḥ", "category": "Epic, Ramayana", "book": "Ramayana", "position": "Kanda 4, Sarga 035, Verse 003"}
{"quote": "sa lakṣmaṇaṃ bhīmabalaṃ sarvavānarasattamaḥ abravīt praśritaṃ vākyaṃ sugrīvaḥ saṃpraharṣayan", "category": "Epic, Ramayana", "book": "Ramayana", "position": "Kanda 4, Sarga 035, Verse 004"}
{"quote": "pranaṣṭā śrīś ca kīrtiś ca kapirājyaṃ ca śāśvatam rāmaprasādāt saumitre punaḥ prāptam idaṃ mayā", "category": "Epic, Ramayana", "book": "Ramayana", "position": "Kanda 4, Sarga 035, Verse 005"}
{"quote": "kaḥ śaktas tasya devasya khyātasya svena karmaṇā tādṛśaṃ vikramaṃ vīra pratikartum ariṃdama", "category": "Epic, Ramayana", "book": "Ramayana", "position": "Kanda 4, Sarga 035, Verse 006"}
{"quote": "sītāṃ prāpsyati dharmātmā vadhiṣyati ca rāvaṇam sahāyamātreṇa mayā rāghavaḥ svena tejasā", "category": "Epic, Ramayana", "book": "Ramayana", "position": "Kanda 4, Sarga 035, Verse 007"}
{"quote": "sahāyakṛtyaṃ hi tasya yena sapta mahādrumāḥ śailaś ca vasudhā caiva bāṇenaikena dāritāḥ", "category": "Epic, Ramayana", "book": "Ramayana", "position": "Kanda 4, Sarga 035, Verse 008"}
{"quote": "dhanur visphāramāṇasya yasya śabdena lakṣmaṇa saśailā kampitā bhūmiḥ sahāyais tasya kiṃ nu vai", "category": "Epic, Ramayana", "book": "Ramayana", "position": "Kanda 4, Sarga 035, Verse 009"}
{"quote": "anuyātrāṃ narendrasya kariṣye 'haṃ nararṣabha gacchato rāvaṇaṃ hantuṃ vairiṇaṃ sapuraḥsaram", "category": "Epic, Ramayana", "book": "Ramayana", "position": "Kanda 4, Sarga 035, Verse 010"}
{"quote": "yadi kiṃ cid atikrāntaṃ viśvāsāt praṇayena vā preṣyasya kṣamitavyaṃ me na kaś cin nāparādhyati", "category": "Epic, Ramayana", "book": "Ramayana", "position": "Kanda 4, Sarga 035, Verse 011"}
{"quote": "iti tasya bruvāṇasya sugrīvasya mahātmanaḥ abhaval lakṣmaṇaḥ prītaḥ preṃṇā cedam uvāca ha", "category": "Epic, Ramayana", "book": "Ramayana", "position": "Kanda 4, Sarga 035, Verse 012"}
{"quote": "sarvathā hi mama bhrātā sanātho vānareśvara tvayā nāthena sugrīva praśritena viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 035, Verse 013"}
{"quote": "yas te prabhāvaḥ sugrīva yac ca te śaucam uttamam arhas taṃ kapirājyasya śriyaṃ bhoktum anuttamām", "category": "Epic, Ramayana", "book": "Ramayana", "position": "Kanda 4, Sarga 035, Verse 014"}
{"quote": "sahāyena ca sugrīva tvayā rāmaḥ pratāpavān vadhiṣyati raṇe śatrūn acirān nātra saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 035, Verse 015"}
{"quote": "dharmajñasya kṛtajñasya saṃgrāmeṣv anivartinaḥ upapannaṃ ca yuktaṃ ca sugrīva tava bhāṣitam", "category": "Epic, Ramayana", "book": "Ramayana", "position": "Kanda 4, Sarga 035, Verse 016"}
{"quote": "doṣajñaḥ sati sāmarthye ko 'nyo bhāṣitum arhati varjayitvā mama jyeṣṭhaṃ tvāṃ ca vānarasattama", "category": "Epic, Ramayana", "book": "Ramayana", "position": "Kanda 4, Sarga 035, Verse 017"}
{"quote": "sadṛśaś cāsi rāmasya vikrameṇa balena ca sahāyo daivatair dattaś cirāya haripuṃgava", "category": "Epic, Ramayana", "book": "Ramayana", "position": "Kanda 4, Sarga 035, Verse 018"}
{"quote": "kiṃ tu śīghram ito vīra niṣkrāma tvaṃ mayā saha sāntvayasva vayasyaṃ ca bhāryāharaṇaduḥkhitam", "category": "Epic, Ramayana", "book": "Ramayana", "position": "Kanda 4, Sarga 035, Verse 019"}
{"quote": "yac ca śokābhibhūtasya śrutvā rāmasya bhāṣitam mayā tvaṃ paruṣāṇy uktas tac ca tvaṃ kṣantum arhasi", "category": "Epic, Ramayana", "book": "Ramayana", "position": "Kanda 4, Sarga 035, Verse 020"}
{"quote": "evam uktas tu sugrīvo lakṣmaṇena mahātmanā hanumantaṃ sthitaṃ pārśve sacivaṃ vākyam abravīt", "category": "Epic, Ramayana", "book": "Ramayana", "position": "Kanda 4, Sarga 036, Verse 001"}
{"quote": "mahendrahimavadvindhyakailāsaśikhareṣu ca mandare pāṇḍuśikhare pañcaśaileṣu ye sthitāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 002"}
{"quote": "taruṇādityavarṇeṣu bhrājamāneṣu sarvaśaḥ parvateṣu samudrānte paścimasyāṃ tu ye diśi", "category": "Epic, Ramayana", "book": "Ramayana", "position": "Kanda 4, Sarga 036, Verse 003"}
{"quote": "ādityabhavane caiva girau saṃdhyābhrasaṃnibhe padmatālavanaṃ bhīmaṃ saṃśritā haripuṃgavāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 004"}
{"quote": "añjanāmbudasaṃkāśāḥ kuñjarapratimaujasaḥ añjane parate caiva ye vasanti plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 005"}
{"quote": "manaḥśilā guhāvāsā vānarāḥ kanakaprabhāḥ merupārśvagatāś caiva ye ca dhūmragiriṃ śritāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 006"}
{"quote": "taruṇādityavarṇāś ca parvate ye mahāruṇe pibanto madhumaireyaṃ bhīmavegāḥ plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 007"}
{"quote": "vaneṣu ca suramyeṣu sugandhiṣu mahatsu ca tāpasānāṃ ca ramyeṣu vanānteṣu samantataḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 008"}
{"quote": "tāṃs tāṃs tvam ānaya kṣipraṃ pṛthivyāṃ sarvavānarān sāmadānādibhiḥ kalpair āśu preṣaya vānarān", "category": "Epic, Ramayana", "book": "Ramayana", "position": "Kanda 4, Sarga 036, Verse 009"}
{"quote": "preṣitāḥ prathamaṃ ye ca mayā dūtā mahājavāḥ tvaraṇārthaṃ tu bhūyas tvaṃ harīn saṃpreṣayāparān", "category": "Epic, Ramayana", "book": "Ramayana", "position": "Kanda 4, Sarga 036, Verse 010"}
{"quote": "ye prasaktāś ca kāmeṣu dīrghasūtrāś ca vānarāḥ ihānayasva tān sarvāñ śīghraṃ tu mama śāsanāt", "category": "Epic, Ramayana", "book": "Ramayana", "position": "Kanda 4, Sarga 036, Verse 011"}
{"quote": "ahobhir daśabhir ye ca nāgacchanti mamājñayā hantavyās te durātmāno rājaśāsanadūṣakāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 012"}
{"quote": "śatāny atha sahasrāṇi koṭyaś ca mama śāsanāt prayāntu kapisiṃhānāṃ diśo mama mate sthitāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 013"}
{"quote": "meghaparvatasaṃkāśāś chādayanta ivāmbaram ghorarūpāḥ kapiśreṣṭhā yāntu macchāsanād itaḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 014"}
{"quote": "te gatijñā gatiṃ gatvā pṛthivyāṃ sarvavānarāḥ ānayantu harīn sarvāṃs tvaritāḥ śāsanān mama", "category": "Epic, Ramayana", "book": "Ramayana", "position": "Kanda 4, Sarga 036, Verse 015"}
{"quote": "tasya vānararājasya śrutvā vāyusuto vacaḥ dikṣu sarvāsu vikrāntān preṣayām āsa vānarān", "category": "Epic, Ramayana", "book": "Ramayana", "position": "Kanda 4, Sarga 036, Verse 016"}
{"quote": "te padaṃ viṣṇuvikrāntaṃ patatrijyotiradhvagāḥ prayātāḥ prahitā rājñā harayas tatkṣaṇena vai", "category": "Epic, Ramayana", "book": "Ramayana", "position": "Kanda 4, Sarga 036, Verse 017"}
{"quote": "te samudreṣu giriṣu vaneṣu ca saritsu ca vānarā vānarān sarvān rāmahetor acodayan", "category": "Epic, Ramayana", "book": "Ramayana", "position": "Kanda 4, Sarga 036, Verse 018"}
{"quote": "mṛtyukālopamasyājñāṃ rājarājasya vānarāḥ sugrīvasyāyayuḥ śrutvā sugrīvabhayadarśinaḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 019"}
{"quote": "tatas te 'ñjanasaṃkāśā gires tasmān mahājavāḥ tisraḥ koṭyaḥ plavaṃgānāṃ niryayur yatra rāghavaḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 020"}
{"quote": "astaṃ gacchati yatrārkas tasmin girivare ratāḥ taptahemasamābhāsās tasmāt koṭyo daśacyutāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 021"}
{"quote": "kailāsa śikharebhyaś ca siṃhakesaravarcasām tataḥ koṭisahasrāṇi vānarāṇām upāgaman", "category": "Epic, Ramayana", "book": "Ramayana", "position": "Kanda 4, Sarga 036, Verse 022"}
{"quote": "phalamūlena jīvanto himavantam upāśritāḥ teṣāṃ koṭisahasrāṇāṃ sahasraṃ samavartata", "category": "Epic, Ramayana", "book": "Ramayana", "position": "Kanda 4, Sarga 036, Verse 023"}
{"quote": "aṅgāraka samānānāṃ bhīmānāṃ bhīmakarmaṇām vindhyād vānarakoṭīnāṃ sahasrāṇy apatan drutam", "category": "Epic, Ramayana", "book": "Ramayana", "position": "Kanda 4, Sarga 036, Verse 024"}
{"quote": "kṣīrodavelānilayās tamālavanavāsinaḥ nārikelāśanāś caiva teṣāṃ saṃkhyā na vidyate", "category": "Epic, Ramayana", "book": "Ramayana", "position": "Kanda 4, Sarga 036, Verse 025"}
{"quote": "vanebhyo gahvarebhyaś ca saridbhyaś ca mahājavāḥ āgacchad vānarī senā pibantīva divākaram", "category": "Epic, Ramayana", "book": "Ramayana", "position": "Kanda 4, Sarga 036, Verse 026"}
{"quote": "ye tu tvarayituṃ yātā vānarāḥ sarvavānarān te vīrā himavac chailaṃ dadṛśus taṃ mahādrumam", "category": "Epic, Ramayana", "book": "Ramayana", "position": "Kanda 4, Sarga 036, Verse 027"}
{"quote": "tasmin girivare ramye yajño maheśvaraḥ purā sarvadevamanastoṣo babhau divyo manoharaḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 028"}
{"quote": "annaviṣyandajātāni mūlāni ca phalāni ca amṛtasvādukalpāni dadṛśus tatra vānarāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 029"}
{"quote": "tad anna saṃbhavaṃ divyaṃ phalaṃ mūlaṃ manoharam yaḥ kaś cit sakṛd aśnāti māsaṃ bhavati tarpitaḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 030"}
{"quote": "tāni mūlāni divyāni phalāni ca phalāśanāḥ auṣadhāni ca divyāni jagṛhur hariyūthapāḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 031"}
{"quote": "tasmāc ca yajñāyatanāt puṣpāṇi surabhīṇi ca āninyur vānarā gatvā sugrīvapriyakāraṇāt", "category": "Epic, Ramayana", "book": "Ramayana", "position": "Kanda 4, Sarga 036, Verse 032"}
{"quote": "te tu sarve harivarāḥ pṛthivyāṃ sarvavānarān saṃcodayitvā tvaritaṃ yūthānāṃ jagmur agrataḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 033"}
{"quote": "te tu tena muhūrtena yūthapāḥ śīghrakāriṇaḥ kiṣkindhāṃ tvarayā prāptāḥ sugrīvo yatra vānaraḥ", "category": "Epic, Ramayana", "book": "Ramayana", "position": "Kanda 4, Sarga 036, Verse 034"}
{"quote": "te gṛhītvauṣadhīḥ sarvāḥ phalaṃ mūlaṃ ca vānarāḥ taṃ pratigrāhayām āsur vacanaṃ cedam abruvan", "category": "Epic, Ramayana", "book": "Ramayana", "position": "Kanda 4, Sarga 036, Verse 035"}
{"quote": "sarve parigatāḥ śailāḥ samudrāś ca vanāni ca pṛthivyāṃ vānarāḥ sarve śāsanād upayānti te", "category": "Epic, Ramayana", "book": "Ramayana", "position": "Kanda 4, Sarga 036, Verse 036"}
{"quote": "evaṃ śrutvā tato hṛṣṭaḥ sugrīvaḥ plavagādhipaḥ pratijagrāha ca prītas teṣāṃ sarvam upāyanam", "category": "Epic, Ramayana", "book": "Ramayana", "position": "Kanda 4, Sarga 036, Verse 037"}
{"quote": "pratigṛhya ca tat sarvam upānayam upāhṛtam vānarān sāntvayitvā ca sarvān eva vyasarjayat", "category": "Epic, Ramayana", "book": "Ramayana", "position": "Kanda 4, Sarga 037, Verse 001"}
{"quote": "visarjayitvā sa harīñ śūrāṃs tān kṛtakarmaṇaḥ mene kṛtārtham ātmānaṃ rāghavaṃ ca mahābalam", "category": "Epic, Ramayana", "book": "Ramayana", "position": "Kanda 4, Sarga 037, Verse 002"}
{"quote": "sa lakṣmaṇo bhīmabalaṃ sarvavānarasattamam abravīt praśritaṃ vākyaṃ sugrīvaṃ saṃpraharṣayan kiṣkindhāyā viniṣkrāma yadi te saumya rocate", "category": "Epic, Ramayana", "book": "Ramayana", "position": "Kanda 4, Sarga 037, Verse 003"}
{"quote": "tasya tad vacanaṃ śrutvā lakṣmaṇasya subhāṣitam sugrīvaḥ paramaprīto vākyam etad uvāca ha", "category": "Epic, Ramayana", "book": "Ramayana", "position": "Kanda 4, Sarga 037, Verse 004"}
{"quote": "evaṃ bhavatu gacchāmaḥ stheyaṃ tvacchāsane mayā tam evam uktvā sugrīvo lakṣmaṇaṃ śubhalakṣmaṇam", "category": "Epic, Ramayana", "book": "Ramayana", "position": "Kanda 4, Sarga 037, Verse 005"}
{"quote": "visarjayām āsa tadā tārām anyāś ca yoṣitaḥ etety uccair harivarān sugrīvaḥ samudāharat", "category": "Epic, Ramayana", "book": "Ramayana", "position": "Kanda 4, Sarga 037, Verse 006"}
{"quote": "tasya tad vacanaṃ śrutvā harayaḥ śīghram āyayuḥ baddhāñjalipuṭāḥ sarve ye syuḥ strīdarśanakṣamāḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 007"}
{"quote": "tān uvāca tataḥ prāptān rājārkasadṛśaprabhaḥ upasthāpayata kṣipraṃ śibikāṃ mama vānarāḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 008"}
{"quote": "śrutvā tu vacanaṃ tasya harayaḥ śīghravikramāḥ samupasthāpayām āsuḥ śibikāṃ priyadarśanām", "category": "Epic, Ramayana", "book": "Ramayana", "position": "Kanda 4, Sarga 037, Verse 009"}
{"quote": "tām upasthāpitāṃ dṛṣṭvā śibikāṃ vānarādhipaḥ lakṣmaṇāruhyatāṃ śīghram iti saumitrim abravīt", "category": "Epic, Ramayana", "book": "Ramayana", "position": "Kanda 4, Sarga 037, Verse 010"}
{"quote": "ity uktvā kāñcanaṃ yānaṃ sugrīvaḥ sūryasaṃnibham bṛhadbhir haribhir yuktam āruroha salakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 011"}
{"quote": "pāṇḍureṇātapatreṇa dhriyamāṇena mūrdhani śuklaiś ca bālavyajanair dhūyamānaiḥ samantataḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 012"}
{"quote": "śaṅkhabherīninādaiś ca bandibhiś cābhivanditaḥ niryayau prāpya sugrīvo rājyaśriyam anuttamām", "category": "Epic, Ramayana", "book": "Ramayana", "position": "Kanda 4, Sarga 037, Verse 013"}
{"quote": "sa vānaraśatais tīṣkṇair bahubhiḥ śastrapāṇibhiḥ parikīrṇo yayau tatra yatra rāmo vyavasthitaḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 014"}
{"quote": "sa taṃ deśam anuprāpya śreṣṭhaṃ rāmaniṣevitam avātaran mahātejāḥ śibikāyāḥ salakṣmaṇaḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 015"}
{"quote": "āsādya ca tato rāmaṃ kṛtāñjalipuṭo 'bhavat kṛtāñjalau sthite tasmin vānarāś cabhavaṃs tathā", "category": "Epic, Ramayana", "book": "Ramayana", "position": "Kanda 4, Sarga 037, Verse 016"}
{"quote": "taṭākam iva tad dṛṣṭvā rāmaḥ kuḍmalapaṅkajam vānarāṇāṃ mahat sainyaṃ sugrīve prītimān abhūt", "category": "Epic, Ramayana", "book": "Ramayana", "position": "Kanda 4, Sarga 037, Verse 017"}
{"quote": "pādayoḥ patitaṃ mūrdhnā tam utthāpya harīśvaram preṃṇā ca bahumānāc ca rāghavaḥ pariṣasvaje", "category": "Epic, Ramayana", "book": "Ramayana", "position": "Kanda 4, Sarga 037, Verse 018"}
{"quote": "pariṣvajya ca dharmātmā niṣīdeti tato 'bravīt taṃ niṣaṇṇaṃ tato dṛṣṭvā kṣitau rāmo 'bravīd vacaḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 019"}
{"quote": "dharmam arthaṃ ca kāmaṃ ca kāle yas tu niṣevate vibhajya satataṃ vīra sa rājā harisattama", "category": "Epic, Ramayana", "book": "Ramayana", "position": "Kanda 4, Sarga 037, Verse 020"}
{"quote": "hitvā dharmaṃ tathārthaṃ ca kāmaṃ yas tu niṣevate sa vṛkṣāgre yathā suptaḥ patitaḥ pratibudhyate", "category": "Epic, Ramayana", "book": "Ramayana", "position": "Kanda 4, Sarga 037, Verse 021"}
{"quote": "amitrāṇāṃ vadhe yukto mitrāṇāṃ saṃgrahe rataḥ trivargaphalabhoktā tu rājā dharmeṇa yujyate", "category": "Epic, Ramayana", "book": "Ramayana", "position": "Kanda 4, Sarga 037, Verse 022"}
{"quote": "udyogasamayas tv eṣa prāptaḥ śatruvināśana saṃcintyatāṃ hi piṅgeśa haribhiḥ saha mantribhiḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 023"}
{"quote": "evam uktas tu sugrīvo rāmaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 037, Verse 024"}
{"quote": "pranaṣṭā śrīś ca kīrtiś ca kapirājyaṃ ca śāśvatam tvatprasādān mahābāho punaḥ prāptam idaṃ mayā", "category": "Epic, Ramayana", "book": "Ramayana", "position": "Kanda 4, Sarga 037, Verse 025"}
{"quote": "tava devaprasadāc ca bhrātuś ca jayatāṃ vara kṛtaṃ na pratikuryād yaḥ puruṣāṇāṃ sa dūṣakaḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 026"}
{"quote": "ete vānaramukhyāś ca śataśaḥ śatrusūdana prāptāś cādāya balinaḥ pṛthivyāṃ sarvavānarān", "category": "Epic, Ramayana", "book": "Ramayana", "position": "Kanda 4, Sarga 037, Verse 027"}
{"quote": "ṛkṣāś cāvahitāḥ śūrā golāṅgūlāś ca rāghava kāntāra vanadurgāṇām abhijñā ghoradarśanāḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 028"}
{"quote": "devagandharvaputrāś ca vānarāḥ kāmarūpiṇaḥ svaiḥ svaiḥ parivṛtāḥ sainyair vartante pathi rāghava", "category": "Epic, Ramayana", "book": "Ramayana", "position": "Kanda 4, Sarga 037, Verse 029"}
{"quote": "śataiḥ śatasahasraiś ca koṭibhiś ca plavaṃgamāḥ ayutaiś cāvṛtā vīrā śaṅkubhiś ca paraṃtapa", "category": "Epic, Ramayana", "book": "Ramayana", "position": "Kanda 4, Sarga 037, Verse 030"}
{"quote": "arbudair arbudaśatair madhyaiś cāntaiś ca vānarāḥ samudraiś ca parārdhaiś ca harayo hariyūthapāḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 031"}
{"quote": "āgamiṣyanti te rājan mahendrasamavikramāḥ merumandarasaṃkāśā vindhyamerukṛtālayāḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 032"}
{"quote": "te tvām abhigamiṣyanti rākṣasaṃ ye sabāndhavam nihatya rāvaṇaṃ saṃkhye hy ānayiṣyanti maithilīm", "category": "Epic, Ramayana", "book": "Ramayana", "position": "Kanda 4, Sarga 037, Verse 033"}
{"quote": "tatas tam udyogam avekṣya buddhimān haripravīrasya nideśavartinaḥ babhūva harṣād vasudhādhipātmajaḥ prabuddhanīlotpalatulyadarśanaḥ", "category": "Epic, Ramayana", "book": "Ramayana", "position": "Kanda 4, Sarga 037, Verse 034"}
{"quote": "iti bruvāṇaṃ sugrīvaṃ rāmo dharmabhṛtāṃ varaḥ bāhubhyāṃ saṃpariṣvajya pratyuvāca kṛtāñjalim", "category": "Epic, Ramayana", "book": "Ramayana", "position": "Kanda 4, Sarga 038, Verse 001"}
{"quote": "yad indro varṣate varṣaṃ na tac citraṃ bhaved bhuvi ādityo vā sahasrāṃśuḥ kuryād vitimiraṃ nabhaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 002"}
{"quote": "candramā raśmibhiḥ kuryāt pṛthivīṃ saumya nirmalām tvadvidho vāpi mitrāṇāṃ pratikuryāt paraṃtapa", "category": "Epic, Ramayana", "book": "Ramayana", "position": "Kanda 4, Sarga 038, Verse 003"}
{"quote": "evaṃ tvayi na tac citraṃ bhaved yat saumya śobhanam jānāmy ahaṃ tvāṃ sugrīva satataṃ priyavādinam", "category": "Epic, Ramayana", "book": "Ramayana", "position": "Kanda 4, Sarga 038, Verse 004"}
{"quote": "tvatsanāthaḥ sakhe saṃkhye jetāsmi sakalān arīn tvam eva me suhṛn mitraṃ sāhāyyaṃ kartum arhasi", "category": "Epic, Ramayana", "book": "Ramayana", "position": "Kanda 4, Sarga 038, Verse 005"}
{"quote": "jahārātmavināśāya vaidehīṃ rākṣasādhamaḥ vañcayitvā tu paulomīm anuhlādo yathā śacīm", "category": "Epic, Ramayana", "book": "Ramayana", "position": "Kanda 4, Sarga 038, Verse 006"}
{"quote": "nacirāt taṃ haniṣyāmi rāvaṇaṃ niśitaiḥ śaraiḥ paulomyāḥ pitaraṃ dṛptaṃ śatakratur ivārihā", "category": "Epic, Ramayana", "book": "Ramayana", "position": "Kanda 4, Sarga 038, Verse 007"}
{"quote": "etasminn antare caiva rajaḥ samabhivartata uṣṇāṃ tīvrāṃ sahasrāṃśoś chādayad gagane prabhām", "category": "Epic, Ramayana", "book": "Ramayana", "position": "Kanda 4, Sarga 038, Verse 008"}
{"quote": "diśaḥ paryākulāś cāsan rajasā tena mūrchitāḥ cacāla ca mahī sarvā saśailavanakānanā", "category": "Epic, Ramayana", "book": "Ramayana", "position": "Kanda 4, Sarga 038, Verse 009"}
{"quote": "tato nagendrasaṃkāśais tīkṣṇa daṃṣṭrair mahābalaiḥ kṛtsnā saṃchāditā bhūmir asaṃkhyeyaiḥ plavaṃgamaiḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 010"}
{"quote": "nimeṣāntaramātreṇa tatas tair hariyūthapaiḥ koṭīśataparīvāraiḥ kāmarūpibhir āvṛtā", "category": "Epic, Ramayana", "book": "Ramayana", "position": "Kanda 4, Sarga 038, Verse 011"}
{"quote": "nādeyaiḥ pārvatīyaiś ca sāmudraiś ca mahābalaiḥ haribhir meghanirhrādair anyaiś ca vanacāribhiḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 012"}
{"quote": "taruṇādityavarṇaiś ca śaśigauraiś ca vānaraiḥ padmakesaravarṇaiś ca śvetair merukṛtālayaiḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 013"}
{"quote": "koṭīsahasrair daśabhiḥ śrīmān parivṛtas tadā vīraḥ śatabalir nāma vānaraḥ pratyadṛśyata", "category": "Epic, Ramayana", "book": "Ramayana", "position": "Kanda 4, Sarga 038, Verse 014"}
{"quote": "tataḥ kāñcanaśailābhas tārāyā vīryavān pitā anekair daśasāhasraiḥ koṭibhiḥ pratyadṛśyata", "category": "Epic, Ramayana", "book": "Ramayana", "position": "Kanda 4, Sarga 038, Verse 015"}
{"quote": "padmakesarasaṃkāśas taruṇārkanibhānanaḥ buddhimān vānaraśreṣṭhaḥ sarvavānarasattamaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 016"}
{"quote": "anīkair bahusāhasrair vānarāṇāṃ samanvitaḥ pitā hanumataḥ śrīmān kesarī pratyadṛśyata", "category": "Epic, Ramayana", "book": "Ramayana", "position": "Kanda 4, Sarga 038, Verse 017"}
{"quote": "golāṅgūlamahārājo gavākṣo bhīmavikramaḥ vṛtaḥ koṭisahasreṇa vānarāṇām adṛśyata", "category": "Epic, Ramayana", "book": "Ramayana", "position": "Kanda 4, Sarga 038, Verse 018"}
{"quote": "ṛkṣāṇāṃ bhīmavegānāṃ dhūmraḥ śatrunibarhaṇaḥ vṛtaḥ koṭisahasrābhyāṃ dvābhyāṃ samabhivartata", "category": "Epic, Ramayana", "book": "Ramayana", "position": "Kanda 4, Sarga 038, Verse 019"}
{"quote": "mahācalanibhair ghoraiḥ panaso nāma yūthapaḥ ājagāma mahāvīryas tisṛbhiḥ koṭibhir vṛtaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 020"}
{"quote": "nīlāñjanacayākāro nīlo nāmātha yūthapaḥ adṛśyata mahākāyaḥ koṭibhir daśabhir vṛtaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 021"}
{"quote": "darīmukhaś ca balavān yūthapo 'bhyāyayau tadā vṛtaḥ koṭisahasreṇa sugrīvaṃ samupasthitaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 022"}
{"quote": "maindaś ca dvividaś cobhāv aśviputrau mahāvalau koṭikoṭisahasreṇa vānarāṇām adṛśyatām", "category": "Epic, Ramayana", "book": "Ramayana", "position": "Kanda 4, Sarga 038, Verse 023"}
{"quote": "tataḥ koṭisahasrāṇāṃ sahasreṇa śatena ca pṛṣṭhato 'nugataḥ prāpto haribhir gandhamādanaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 024"}
{"quote": "tataḥ padmasahasreṇa vṛtaḥ śaṅkuśatena ca yuvarājo 'ṅgadaḥ prāptaḥ pitṛtulyaparākramaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 025"}
{"quote": "tatas tārādyutis tāro harir bhīmaparākramaḥ pañcabhir harikoṭībhir dūrataḥ pratyadṛśyata", "category": "Epic, Ramayana", "book": "Ramayana", "position": "Kanda 4, Sarga 038, Verse 026"}
{"quote": "indrajānuḥ kapir vīro yūthapaḥ pratyadṛśyata ekādaśānāṃ koṭīnām īśvaras taiś ca saṃvṛtaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 027"}
{"quote": "tato rambhas tv anuprāptas taruṇādityasaṃnibhaḥ ayutena vṛtaś caiva sahasreṇa śatena ca", "category": "Epic, Ramayana", "book": "Ramayana", "position": "Kanda 4, Sarga 038, Verse 028"}
{"quote": "tato yūthapatir vīro durmukho nāma vānaraḥ pratyadṛśyata koṭibhyāṃ dvābhyāṃ parivṛto balī", "category": "Epic, Ramayana", "book": "Ramayana", "position": "Kanda 4, Sarga 038, Verse 029"}
{"quote": "kailāsaśikharākārair vānarair bhīmavikramaiḥ vṛtaḥ koṭisahasreṇa hanumān pratyadṛśyata", "category": "Epic, Ramayana", "book": "Ramayana", "position": "Kanda 4, Sarga 038, Verse 030"}
{"quote": "nalaś cāpi mahāvīryaḥ saṃvṛto drumavāsibhiḥ koṭīśatena saṃprāptaḥ sahasreṇa śatena ca", "category": "Epic, Ramayana", "book": "Ramayana", "position": "Kanda 4, Sarga 038, Verse 031"}
{"quote": "śarabhaḥ kumudo vahnir vānaro rambha eva ca ete cānye ca bahavo vānarāḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 4, Sarga 038, Verse 032"}
{"quote": "āvṛtya pṛthivīṃ sarvāṃ parvatāṃś ca vanāni ca āplavantaḥ plavantaś ca garjantaś ca plavaṃgamāḥ abhyavartanta sugrīvaṃ sūryam abhragaṇā iva", "category": "Epic, Ramayana", "book": "Ramayana", "position": "Kanda 4, Sarga 038, Verse 033"}
{"quote": "kurvāṇā bahuśabdāṃś ca prahṛṣṭā balaśālinaḥ śirobhir vānarendrāya sugrīvāya nyavedayan", "category": "Epic, Ramayana", "book": "Ramayana", "position": "Kanda 4, Sarga 038, Verse 034"}
{"quote": "apare vānaraśreṣṭhāḥ saṃgamya ca yathocitam sugrīveṇa samāgamya sthitāḥ prāñjalayas tadā", "category": "Epic, Ramayana", "book": "Ramayana", "position": "Kanda 4, Sarga 038, Verse 035"}
{"quote": "sugrīvas tvarito rāme sarvāṃs tān vānararṣabhān nivedayitvā dharmajñaḥ sthitaḥ prāñjalir abravīt", "category": "Epic, Ramayana", "book": "Ramayana", "position": "Kanda 4, Sarga 038, Verse 036"}
{"quote": "yathā sukhaṃ parvatanirjhareṣu vaneṣu sarveṣu ca vānarendrāḥ niveśayitvā vidhivad balāni balaṃ balajñaḥ pratipattum īṣṭe", "category": "Epic, Ramayana", "book": "Ramayana", "position": "Kanda 4, Sarga 038, Verse 037"}
{"quote": "atha rājā samṛddhārthaḥ sugrīvaḥ plavageśvaraḥ uvāca naraśārdūlaṃ rāmaṃ parabalārdanam", "category": "Epic, Ramayana", "book": "Ramayana", "position": "Kanda 4, Sarga 039, Verse 001"}
{"quote": "āgatā viniviṣṭāś ca balinaḥ kāmarūpiṇaḥ vānarendrā mahendrābhā ye madviṣayavāsinaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 002"}
{"quote": "ta ime bahusāhasrair haribhir bhīmavikramaiḥ āgatā vānarā ghorā daityadānavasaṃnibhāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 003"}
{"quote": "khyātakarmāpadānāś ca balavanto jitaklamāḥ parākrameṣu vikhyātā vyavasāyeṣu cottamāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 004"}
{"quote": "pṛthivyambucarā rāma nānānaganivāsinaḥ koṭyagraśa ime prāptā vānarās tava kiṃkarāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 005"}
{"quote": "nideśavartinaḥ sarve sarve guruhite ratāḥ abhipretam anuṣṭhātuṃ tava śakṣyanty ariṃdama", "category": "Epic, Ramayana", "book": "Ramayana", "position": "Kanda 4, Sarga 039, Verse 006"}
{"quote": "yan manyase naravyāghra prāptakālaṃ tad ucyatām tat sainyaṃ tvadvaśe yuktam ājñāpayitum arhasi", "category": "Epic, Ramayana", "book": "Ramayana", "position": "Kanda 4, Sarga 039, Verse 007"}
{"quote": "kāmam eṣām idaṃ kāryaṃ viditaṃ mama tattvataḥ tathāpi tu yathā tattvam ājñāpayitum arhasi", "category": "Epic, Ramayana", "book": "Ramayana", "position": "Kanda 4, Sarga 039, Verse 008"}
{"quote": "tathā bruvāṇaṃ sugrīvaṃ rāmo daśarathātmajaḥ bāhubhyāṃ saṃpariṣvajya idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 039, Verse 009"}
{"quote": "jñāyatāṃ saumya vaidehī yadi jīvati vā na vā sa ca deśo mahāprājña yasmin vasati rāvaṇaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 010"}
{"quote": "adhigamya ca vaidehīṃ nilayaṃ rāvaṇasya ca prāptakālaṃ vidhāsyāmi tasmin kāle saha tvayā", "category": "Epic, Ramayana", "book": "Ramayana", "position": "Kanda 4, Sarga 039, Verse 011"}
{"quote": "nāham asmin prabhuḥ kārye vānareśa na lakṣmaṇaḥ tvam asya hetuḥ kāryasya prabhuś ca plavageśvara", "category": "Epic, Ramayana", "book": "Ramayana", "position": "Kanda 4, Sarga 039, Verse 012"}
{"quote": "tvam evājñāpaya vibho mama kāryaviniścayam tvaṃ hi jānāsi yat kāryaṃ mama vīra na saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 013"}
{"quote": "suhṛddvitīyo vikrāntaḥ prājñaḥ kālaviśeṣavit bhavān asmaddhite yuktaḥ sukṛtārtho 'rthavittamaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 014"}
{"quote": "evam uktas tu sugrīvo vinataṃ nāma yūthapam abravīd rāma sāmnidhye lakṣmaṇasya ca dhīmataḥ śailābhaṃ meghanirghoṣam ūrjitaṃ plavageśvaram", "category": "Epic, Ramayana", "book": "Ramayana", "position": "Kanda 4, Sarga 039, Verse 015"}
{"quote": "somasūryātmajaiḥ sārdhaṃ vānarair vānarottama deśakālanayair yuktaḥ kāryākāryaviniścaye", "category": "Epic, Ramayana", "book": "Ramayana", "position": "Kanda 4, Sarga 039, Verse 016"}
{"quote": "vṛtaḥ śatasahasreṇa vānarāṇāṃ tarasvinām adhigaccha diśaṃ pūrvāṃ saśailavanakānanām", "category": "Epic, Ramayana", "book": "Ramayana", "position": "Kanda 4, Sarga 039, Verse 017"}
{"quote": "tatra sītāṃ ca vaidehīṃ nilayaṃ rāvaṇasya ca mārgadhvaṃ giridurgeṣu vaneṣu ca nadīṣu ca", "category": "Epic, Ramayana", "book": "Ramayana", "position": "Kanda 4, Sarga 039, Verse 018"}
{"quote": "nadīṃ bhāgīrathīṃ ramyāṃ sarayūṃ kauśikīṃ tathā kālindīṃ yamunāṃ ramyāṃ yāmunaṃ ca mahāgirim", "category": "Epic, Ramayana", "book": "Ramayana", "position": "Kanda 4, Sarga 039, Verse 019"}
{"quote": "sarasvatīṃ ca sindhuṃ ca śoṇaṃ maṇinibhodakam mahīṃ kālamahīṃ caiva śailakānanaśobhitām", "category": "Epic, Ramayana", "book": "Ramayana", "position": "Kanda 4, Sarga 039, Verse 020"}
{"quote": "brahmamālān videhāṃś ca mālavān kāśikosalān māgadhāṃś ca mahāgrāmān puṇḍrān vaṅgāṃs tathaiva ca", "category": "Epic, Ramayana", "book": "Ramayana", "position": "Kanda 4, Sarga 039, Verse 021"}
{"quote": "pattanaṃ kośakārāṇāṃ bhūmiṃ ca rajatākarām sarvam etad vicetavyaṃ mṛgayadbhir tatas tataḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 022"}
{"quote": "rāmasya dayitāṃ bhāryāṃ sītāṃ daśarataḥ snuṣām samudram avagāḍhāṃś ca parvatān pattanāni ca", "category": "Epic, Ramayana", "book": "Ramayana", "position": "Kanda 4, Sarga 039, Verse 023"}
{"quote": "mandarasya ca ye koṭiṃ saṃśritāḥ ke cid āyatām karṇaprāvaraṇāś caiva tathā cāpy oṣṭhakarṇakāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 024"}
{"quote": "ghorā lohamukhāś caiva javanāś caikapādakāḥ akṣayā balavantaś ca puruṣāḥ puruṣādakāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 025"}
{"quote": "kirātāḥ karṇacūḍāś ca hemāṅgāḥ priyadarśanāḥ āmamīnāśanās tatra kirātā dvīpavāsinaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 026"}
{"quote": "antarjalacarā ghorā naravyāghrā iti śrutāḥ eteṣām ālayāḥ sarve viceyāḥ kānanaukasaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 027"}
{"quote": "giribhir ye ca gamyante plavanena plavena ca ratnavantaṃ yavadvīpaṃ saptarājyopaśobhitam", "category": "Epic, Ramayana", "book": "Ramayana", "position": "Kanda 4, Sarga 039, Verse 028"}
{"quote": "suvarṇarūpyakaṃ caiva suvarṇākaramaṇḍitam yavadvīpam atikramya śiśiro nāma parvataḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 029"}
{"quote": "divaṃ spṛśati śṛṅgeṇa devadānavasevitaḥ eteṣāṃ giridurgeṣu pratāpeṣu vaneṣu ca", "category": "Epic, Ramayana", "book": "Ramayana", "position": "Kanda 4, Sarga 039, Verse 030"}
{"quote": "rāvaṇaḥ saha vaidehyā mārgitavyas tatas tataḥ tataḥ samudradvīpāṃś ca subhīmān draṣṭum arhatha", "category": "Epic, Ramayana", "book": "Ramayana", "position": "Kanda 4, Sarga 039, Verse 031"}
{"quote": "tatrāsurā mahākāyāś chāyāṃ gṛhṇanti nityaśaḥ brahmaṇā samanujñātā dīrghakālaṃ bubhukṣitāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 032"}
{"quote": "taṃ kālameghapratimaṃ mahoraganiṣevitam abhigamya mahānādaṃ tīrthenaiva mahodadhim", "category": "Epic, Ramayana", "book": "Ramayana", "position": "Kanda 4, Sarga 039, Verse 033"}
{"quote": "tato raktajalaṃ bhīmaṃ lohitaṃ nāma sāgaram gatā drakṣyatha tāṃ caiva bṛhatīṃ kūṭaśālmalīm", "category": "Epic, Ramayana", "book": "Ramayana", "position": "Kanda 4, Sarga 039, Verse 034"}
{"quote": "gṛhaṃ ca vainateyasya nānāratnavibhūṣitam tatra kailāsasaṃkāśaṃ vihitaṃ viśvakarmaṇā", "category": "Epic, Ramayana", "book": "Ramayana", "position": "Kanda 4, Sarga 039, Verse 035"}
{"quote": "tatra śailanibhā bhīmā mandehā nāma rākṣasāḥ śailaśṛṅgeṣu lambante nānārūpā bhayāvahāḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 036"}
{"quote": "te patanti jale nityaṃ sūryasyodayanaṃ prati abhitaptāś ca sūryeṇa lambante sma punaḥ punaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 037"}
{"quote": "tataḥ pāṇḍurameghābhaṃ kṣīraudaṃ nāma sāgaram gatā drakṣyatha durdharṣā mukhā hāram ivormibhiḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 038"}
{"quote": "tasya madhye mahāśveta ṛṣabho nāma parvataḥ divyagandhaiḥ kusumitai rajataiś ca nagair vṛtaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 039"}
{"quote": "saraś ca rājataiḥ padmair jvalitair hemakesaraiḥ nāmnā sudarśanaṃ nāma rājahaṃsaiḥ samākulam", "category": "Epic, Ramayana", "book": "Ramayana", "position": "Kanda 4, Sarga 039, Verse 040"}
{"quote": "vibudhāś cāraṇā yakṣāḥ kiṃnarāḥ sāpsarogaṇāḥ hṛṣṭāḥ samabhigacchanti nalinīṃ tāṃ riraṃsavaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 041"}
{"quote": "kṣīrodaṃ samatikramya tato drakṣyatha vānarāḥ jalodaṃ sāgaraśreṣṭhaṃ sarvabhūtabhayāvaham", "category": "Epic, Ramayana", "book": "Ramayana", "position": "Kanda 4, Sarga 039, Verse 042"}
{"quote": "tatra tat kopajaṃ tejaḥ kṛtaṃ hayamukhaṃ mahat asyāhus tan mahāvegam odanaṃ sacarācaram", "category": "Epic, Ramayana", "book": "Ramayana", "position": "Kanda 4, Sarga 039, Verse 043"}
{"quote": "tatra vikrośatāṃ nādo bhūtānāṃ sāgaraukasām śrūyate cāsamarthānāṃ dṛṣṭvā tad vaḍavāmukham", "category": "Epic, Ramayana", "book": "Ramayana", "position": "Kanda 4, Sarga 039, Verse 044"}
{"quote": "svādūdasyottare deśe yojanāni trayodaśa jātarūpaśilo nāma mahān kanakaparvataḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 045"}
{"quote": "āsīnaṃ parvatasyāgre sarvabhūtanamaskṛtam sahasraśirasaṃ devam anantaṃ nīlavāsasaṃ", "category": "Epic, Ramayana", "book": "Ramayana", "position": "Kanda 4, Sarga 039, Verse 046"}
{"quote": "triśirāḥ kāñcanaḥ ketus tālas tasya mahātmanaḥ sthāpitaḥ parvatasyāgre virājati savedikaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 047"}
{"quote": "pūrvasyāṃ diśi nirmāṇaṃ kṛtaṃ tat tridaśeśvaraiḥ tataḥ paraṃ hemamayaḥ śrīmān udayaparvataḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 048"}
{"quote": "tasya koṭir divaṃ spṛṣṭvā śatayojanam āyatā jātarūpamayī divyā virājati savedikā", "category": "Epic, Ramayana", "book": "Ramayana", "position": "Kanda 4, Sarga 039, Verse 049"}
{"quote": "sālais tālais tamālaiś ca karṇikāraiś ca puṣpitaiḥ jātarūpamayair divyaiḥ śobhate sūryasaṃnibhaiḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 050"}
{"quote": "tatra yojanavistāram ucchritaṃ daśayojanam śṛṅgaṃ saumanasaṃ nāma jātarūpamayaṃ dhruvam", "category": "Epic, Ramayana", "book": "Ramayana", "position": "Kanda 4, Sarga 039, Verse 051"}
{"quote": "tatra pūrvaṃ padaṃ kṛtvā purā viṣṇus trivikrame dvitīyaṃ śikharaṃ meroś cakāra puruṣottamaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 052"}
{"quote": "uttareṇa parikramya jambūdvīpaṃ divākaraḥ dṛśyo bhavati bhūyiṣṭhaṃ śikharaṃ tan mahocchrayam", "category": "Epic, Ramayana", "book": "Ramayana", "position": "Kanda 4, Sarga 039, Verse 053"}
{"quote": "tatra vaikhānasā nāma vālakhilyā maharṣayaḥ prakāśamānā dṛśyante sūryavarṇās tapasvinaḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 054"}
{"quote": "ayaṃ sudarśano dvīpaḥ puro yasya prakāśate yasmiṃs tejaś ca cakṣuś ca sarvaprānabhṛtām api", "category": "Epic, Ramayana", "book": "Ramayana", "position": "Kanda 4, Sarga 039, Verse 055"}
{"quote": "śailasya tasya kuñjeṣu kandareṣu vaneṣu ca rāvaṇaḥ saha vaidehyā mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 039, Verse 056"}
{"quote": "kāñcanasya ca śailasya sūryasya ca mahātmanaḥ āviṣṭā tejasā saṃdhyā pūrvā raktā prakāśate", "category": "Epic, Ramayana", "book": "Ramayana", "position": "Kanda 4, Sarga 039, Verse 057"}
{"quote": "tataḥ paramagamyā syād dik pūrvā tridaśāvṛtā rahitā candrasūryābhyām adṛśyā timirāvṛtā", "category": "Epic, Ramayana", "book": "Ramayana", "position": "Kanda 4, Sarga 039, Verse 058"}
{"quote": "śaileṣu teṣu sarveṣu kandareṣu vaneṣu ca ya ca noktā mayā deśā viceyā teṣu jānakī", "category": "Epic, Ramayana", "book": "Ramayana", "position": "Kanda 4, Sarga 039, Verse 059"}
{"quote": "etāvad vānaraiḥ śakyaṃ gantuṃ vānarapuṃgavāḥ abhāskaram amaryādaṃ na jānīmas tataḥ param", "category": "Epic, Ramayana", "book": "Ramayana", "position": "Kanda 4, Sarga 039, Verse 060"}
{"quote": "adhigamya tu vaidehīṃ nilayaṃ rāvaṇasya ca māse pūrṇe nivartadhvam udayaṃ prāpya parvatam", "category": "Epic, Ramayana", "book": "Ramayana", "position": "Kanda 4, Sarga 039, Verse 061"}
{"quote": "ūrdhvaṃ māsān na vastavyaṃ vasan vadhyo bhaven mama siddhārthāḥ saṃnivartadhvam adhigamya ca maithilīm", "category": "Epic, Ramayana", "book": "Ramayana", "position": "Kanda 4, Sarga 039, Verse 062"}
{"quote": "mahendrakāntāṃ vanaṣaṇḍa maṇḍitāṃ diśaṃ caritvā nipuṇena vānarāḥ avāpya sītāṃ raghuvaṃśajapriyāṃ tato nivṛttāḥ sukhito bhaviṣyatha", "category": "Epic, Ramayana", "book": "Ramayana", "position": "Kanda 4, Sarga 039, Verse 063"}
{"quote": "tataḥ prasthāpya sugrīvas tan mahad vānaraṃ balam dakṣiṇāṃ preṣayām āsa vānarān abhilakṣitān", "category": "Epic, Ramayana", "book": "Ramayana", "position": "Kanda 4, Sarga 040, Verse 001"}
{"quote": "nīlam agnisutaṃ caiva hanumantaṃ ca vānaram pitāmahasutaṃ caiva jāmbavantaṃ mahākapim", "category": "Epic, Ramayana", "book": "Ramayana", "position": "Kanda 4, Sarga 040, Verse 002"}
{"quote": "suhotraṃ ca śarīraṃ ca śaragulmaṃ tathaiva ca gajaṃ gavākṣaṃ gavayaṃ suṣeṇam ṛṣabhaṃ tathā", "category": "Epic, Ramayana", "book": "Ramayana", "position": "Kanda 4, Sarga 040, Verse 003"}
{"quote": "maindaṃ ca dvividaṃ caiva vijayaṃ gandhamādanam ulkāmukham asaṅgaṃ ca hutāśana sutāv ubhau", "category": "Epic, Ramayana", "book": "Ramayana", "position": "Kanda 4, Sarga 040, Verse 004"}
{"quote": "aṅgadapramukhān vīrān vīraḥ kapigaṇeśvaraḥ vegavikramasaṃpannān saṃdideśa viśeṣavit", "category": "Epic, Ramayana", "book": "Ramayana", "position": "Kanda 4, Sarga 040, Verse 005"}
{"quote": "teṣām agreṣaraṃ caiva mahad balam asaṃgagam vidhāya harivīrāṇām ādiśad dakṣiṇāṃ diśam", "category": "Epic, Ramayana", "book": "Ramayana", "position": "Kanda 4, Sarga 040, Verse 006"}
{"quote": "ye ke cana samuddeśās tasyāṃ diśi sudurgamāḥ kapīśaḥ kapimukhyānāṃ sa teṣāṃ tān udāharat", "category": "Epic, Ramayana", "book": "Ramayana", "position": "Kanda 4, Sarga 040, Verse 007"}
{"quote": "sahasraśirasaṃ vindhyaṃ nānādrumalatāvṛtam narmadāṃ ca nadīṃ durgāṃ mahoraganiṣevitām", "category": "Epic, Ramayana", "book": "Ramayana", "position": "Kanda 4, Sarga 040, Verse 008"}
{"quote": "tato godāvarīṃ ramyāṃ kṛṣṇāveṇīṃ mahānadīm varadāṃ ca mahābhāgāṃ mahoraganiṣevitām", "category": "Epic, Ramayana", "book": "Ramayana", "position": "Kanda 4, Sarga 040, Verse 009"}
{"quote": "mekhalān utkalāṃś caiva daśārṇanagarāṇy api avantīm abhravantīṃ ca sarvam evānupaśyata", "category": "Epic, Ramayana", "book": "Ramayana", "position": "Kanda 4, Sarga 040, Verse 010"}
{"quote": "vidarbhān ṛṣikāṃś caiva ramyān māhiṣakān api tathā baṅgān kaliṅgāṃś ca kauśikāṃś ca samantataḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 011"}
{"quote": "anvīkṣya daṇḍakāraṇyaṃ saparvatanadīguham nadīṃ godāvarīṃ caiva sarvam evānupaśyata", "category": "Epic, Ramayana", "book": "Ramayana", "position": "Kanda 4, Sarga 040, Verse 012"}
{"quote": "tathaivāndhrāṃś ca puṇḍrāṃś ca colān pāṇḍyān sakeralān ayomukhaś ca gantavyaḥ parvato dhātumaṇḍitaḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 013"}
{"quote": "vicitraśikharaḥ śrīmāṃś citrapuṣpitakānanaḥ sacandanavanoddeśo mārgitavyo mahāgiriḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 014"}
{"quote": "tatas tām āpagāṃ divyāṃ prasannasalilāṃ śivām tatra drakṣyatha kāverīṃ vihṛtām apsarogaṇaiḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 015"}
{"quote": "tasyāsīnaṃ nagasyāgre malayasya mahaujasaṃ drakṣyathādityasaṃkāśam agastyam ṛṣisattamam", "category": "Epic, Ramayana", "book": "Ramayana", "position": "Kanda 4, Sarga 040, Verse 016"}
{"quote": "tatas tenābhyanujñātāḥ prasannena mahātmanā tāmraparṇīṃ grāhajuṣṭāṃ tariṣyatha mahānadīm", "category": "Epic, Ramayana", "book": "Ramayana", "position": "Kanda 4, Sarga 040, Verse 017"}
{"quote": "sā candanavanair divyaiḥ pracchannā dvīpa śālinī kānteva yuvatiḥ kāntaṃ samudram avagāhate", "category": "Epic, Ramayana", "book": "Ramayana", "position": "Kanda 4, Sarga 040, Verse 018"}
{"quote": "tato hemamayaṃ divyaṃ muktāmaṇivibhūṣitam yuktaṃ kavāṭaṃ pāṇḍyānāṃ gatā drakṣyatha vānarāḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 019"}
{"quote": "tataḥ samudram āsādya saṃpradhāryārthaniścayam agastyenāntare tatra sāgare viniveśitaḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 020"}
{"quote": "citranānānagaḥ śrīmān mahendraḥ parvatottamaḥ jātarūpamayaḥ śrīmān avagāḍho mahārṇavam", "category": "Epic, Ramayana", "book": "Ramayana", "position": "Kanda 4, Sarga 040, Verse 021"}
{"quote": "nānāvidhair nagaiḥ phullair latābhiś copaśobhitam devarṣiyakṣapravarair apsarobhiś ca sevitam", "category": "Epic, Ramayana", "book": "Ramayana", "position": "Kanda 4, Sarga 040, Verse 022"}
{"quote": "siddhacāraṇasaṃghaiś ca prakīrṇaṃ sumanoharam tam upaiti sahasrākṣaḥ sadā parvasu parvasu", "category": "Epic, Ramayana", "book": "Ramayana", "position": "Kanda 4, Sarga 040, Verse 023"}
{"quote": "dvīpas tasyāpare pāre śatayojanam āyataḥ agamyo mānuṣair dīptas taṃ mārgadhvaṃ samantataḥ tatra sarvātmanā sītā mārgitavyā viśeṣataḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 024"}
{"quote": "sa hi deśas tu vadhyasya rāvaṇasya durātmanaḥ rākṣasādhipater vāsaḥ sahasrākṣasamadyuteḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 025"}
{"quote": "dakṣiṇasya samudrasya madhye tasya tu rākṣasī aṅgāraketi vikhyātā chāyām ākṣipya bhojinī", "category": "Epic, Ramayana", "book": "Ramayana", "position": "Kanda 4, Sarga 040, Verse 026"}
{"quote": "tam atikramya lakṣmīvān samudre śatayojane giriḥ puṣpitako nāma siddhacāraṇasevitaḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 027"}
{"quote": "candrasūryāṃśusaṃkāśaḥ sāgarāmbusamāvṛtaḥ bhrājate vipulaiḥ śṛṅgair ambaraṃ vilikhann iva", "category": "Epic, Ramayana", "book": "Ramayana", "position": "Kanda 4, Sarga 040, Verse 028"}
{"quote": "tasyaikaṃ kāñcanaṃ śṛṅgaṃ sevate yaṃ divākaraḥ śvetaṃ rājatam ekaṃ ca sevate yaṃ niśākaraḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 029"}
{"quote": "na taṃ kṛtaghnāḥ paśyanti na nṛśaṃsā na nāstikāḥ praṇamya śirasā śailaṃ taṃ vimārgata vānarāḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 030"}
{"quote": "tam atikramya durdharṣāḥ sūryavān nāma parvataḥ adhvanā durvigāhena yojanāni caturdaśa", "category": "Epic, Ramayana", "book": "Ramayana", "position": "Kanda 4, Sarga 040, Verse 031"}
{"quote": "tatas tam apy atikramya vaidyuto nāma parvataḥ sarvakāmaphalair vṛkṣaiḥ sarvakālamanoharaiḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 032"}
{"quote": "tatra bhuktvā varārhāṇi mūlāni ca phalāni ca madhūni pītvā mukhyāni paraṃ gacchata vānarāḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 033"}
{"quote": "tatra netramanaḥkāntaḥ kuñjaro nāma parvataḥ agastyabhavanaṃ yatra nirmitaṃ viśvakarmaṇā", "category": "Epic, Ramayana", "book": "Ramayana", "position": "Kanda 4, Sarga 040, Verse 034"}
{"quote": "tatra yojanavistāram ucchritaṃ daśayojanam śaraṇaṃ kāñcanaṃ divyaṃ nānāratnavibhūṣitam", "category": "Epic, Ramayana", "book": "Ramayana", "position": "Kanda 4, Sarga 040, Verse 035"}
{"quote": "tatra bhogavatī nāma sarpāṇām ālayaḥ purī viśālarathyā durdharṣā sarvataḥ parirakṣitā rakṣitā pannagair ghorais tīkṣṇadaṃṣṭrair mahāviṣaiḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 036"}
{"quote": "sarparājo mahāghoro yasyāṃ vasati vāsukiḥ niryāya mārgitavyā ca sā ca bhogavatī purī", "category": "Epic, Ramayana", "book": "Ramayana", "position": "Kanda 4, Sarga 040, Verse 037"}
{"quote": "taṃ ca deśam atikramya mahān ṛṣabhasaṃsthitaḥ sarvaratnamayaḥ śrīmān ṛṣabho nāma parvataḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 038"}
{"quote": "gośīrṣakaṃ padmakaṃ ca hariśyāmaṃ ca candanam divyam utpadyate yatra tac caivāgnisamaprabham", "category": "Epic, Ramayana", "book": "Ramayana", "position": "Kanda 4, Sarga 040, Verse 039"}
{"quote": "na tu tac candanaṃ dṛṣṭvā spraṣṭavyaṃ ca kadā cana rohitā nāma gandharvā ghorā rakṣanti tad vanam", "category": "Epic, Ramayana", "book": "Ramayana", "position": "Kanda 4, Sarga 040, Verse 040"}
{"quote": "tatra gandharvapatayaḥ pañcasūryasamaprabhāḥ śailūṣo grāmaṇīr bhikṣuḥ śubhro babhrus tathaiva ca", "category": "Epic, Ramayana", "book": "Ramayana", "position": "Kanda 4, Sarga 040, Verse 041"}
{"quote": "ante pṛthivyā durdharṣās tatra svargajitaḥ sthitāḥ tataḥ paraṃ na vaḥ sevyaḥ pitṛlokaḥ sudāruṇaḥ rājadhānī yamasyaiṣā kaṣṭena tamasāvṛtā", "category": "Epic, Ramayana", "book": "Ramayana", "position": "Kanda 4, Sarga 040, Verse 042"}
{"quote": "etāvad eva yuṣmābhir vīrā vānarapuṃgavāḥ śakyaṃ vicetuṃ gantuṃ vā nāto gatimatāṃ gatiḥ", "category": "Epic, Ramayana", "book": "Ramayana", "position": "Kanda 4, Sarga 040, Verse 043"}
{"quote": "sarvam etat samālokya yac cānyad api dṛśyate gatiṃ viditvā vaidehyāḥ saṃnivartitam arhatha", "category": "Epic, Ramayana", "book": "Ramayana", "position": "Kanda 4, Sarga 040, Verse 044"}
{"quote": "yas tu māsān nivṛtto 'gre dṛṣṭā sīteti vakṣyati mattulyavibhavo bhogaiḥ sukhaṃ sa vihariṣyati", "category": "Epic, Ramayana", "book": "Ramayana", "position": "Kanda 4, Sarga 040, Verse 045"}
{"quote": "tataḥ priyataro nāsti mama prāṇād viśeṣataḥ kṛtāparādho bahuśo mama bandhur bhaviṣyati", "category": "Epic, Ramayana", "book": "Ramayana", "position": "Kanda 4, Sarga 040, Verse 046"}
{"quote": "amitabalaparākramā bhavanto vipulaguṇeṣu kuleṣu ca prasūtāḥ manujapatisutāṃ yathā labhadhvaṃ tad adhiguṇaṃ puruṣārtham ārabhadhvam", "category": "Epic, Ramayana", "book": "Ramayana", "position": "Kanda 4, Sarga 040, Verse 047"}
{"quote": "tataḥ prasthāpya sugrīvas tān harīn dakṣiṇāṃ diśam buddhivikramasaṃpannān vāyuvegasamāñjave", "category": "Epic, Ramayana", "book": "Ramayana", "position": "Kanda 4, Sarga 041, Verse 001"}
{"quote": "athāhūya mahātejāḥ suṣeṇaṃ nāma yūthapam tārāyāḥ pitaraṃ rājā śvaśurabhīmavikramam", "category": "Epic, Ramayana", "book": "Ramayana", "position": "Kanda 4, Sarga 041, Verse 002"}
{"quote": "abravīt prāñjalir vākyam abhigamya praṇamya ca sāhāyyaṃ kuru rāmasya kṛtye 'smin samupasthite", "category": "Epic, Ramayana", "book": "Ramayana", "position": "Kanda 4, Sarga 041, Verse 003"}
{"quote": "vṛtaḥ śatasahasreṇa vānarāṇāṃ tarasvinām abhigaccha diśaṃ saumya paścimāṃ vāruṇīṃ prabho", "category": "Epic, Ramayana", "book": "Ramayana", "position": "Kanda 4, Sarga 041, Verse 004"}
{"quote": "surāṣṭrān saha bāhlīkāñ śūrābhīrāṃs tathaiva ca sphītāñjanapadān ramyān vipulāni purāṇi ca", "category": "Epic, Ramayana", "book": "Ramayana", "position": "Kanda 4, Sarga 041, Verse 005"}
{"quote": "puṃnāgagahanaṃ kukṣiṃ bahuloddālakākulam tathā ketakaṣaṇḍāṃś ca mārgadhvaṃ hariyūthapāḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 006"}
{"quote": "pratyak srotogamāś caiva nadyaḥ śītajalāḥ śivāḥ tāpasānām araṇyāni kāntārā girayaś ca ye", "category": "Epic, Ramayana", "book": "Ramayana", "position": "Kanda 4, Sarga 041, Verse 007"}
{"quote": "girijālāvṛtāṃ durgāṃ mārgitvā paścimāṃ diśam tataḥ paścimam āsādya samudraṃ draṣṭum arhatha timi nakrāyuta jalam akṣobhyam atha vānaraḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 008"}
{"quote": "tataḥ ketakaṣaṇḍeṣu tamālagahaneṣu ca kapayo vihariṣyanti nārikelavaneṣu ca", "category": "Epic, Ramayana", "book": "Ramayana", "position": "Kanda 4, Sarga 041, Verse 009"}
{"quote": "tatra sītāṃ ca mārgadhvaṃ nilayaṃ rāvaṇasya ca marīcipattanaṃ caiva ramyaṃ caiva jaṭīpuram", "category": "Epic, Ramayana", "book": "Ramayana", "position": "Kanda 4, Sarga 041, Verse 010"}
{"quote": "avantīm aṅgalopāṃ ca tathā cālakṣitaṃ vanam rāṣṭrāṇi ca viśālāni pattanāni tatas tataḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 011"}
{"quote": "sindhusāgarayoś caiva saṃgame tatra parvataḥ mahān hemagirir nāma śataśṛṅgo mahādrumaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 012"}
{"quote": "tasya prastheṣu ramyeṣu siṃhāḥ pakṣagamāḥ sthitāḥ timimatsyagajāṃś caiva nīḍāny āropayanti te", "category": "Epic, Ramayana", "book": "Ramayana", "position": "Kanda 4, Sarga 041, Verse 013"}
{"quote": "tāni nīḍāni siṃhānāṃ giriśṛṅgagatāś ca ye dṛptās tṛptāś ca mātaṅgās toyadasvananiḥsvanāḥ vicaranti viśāle 'smiṃs toyapūrṇe samantataḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 014"}
{"quote": "tasya śṛṅgaṃ divasparśaṃ kāñcanaṃ citrapādapam sarvam āśu vicetavyaṃ kapibhiḥ kāmarūpibhiḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 015"}
{"quote": "koṭiṃ tatra samudre tu kāñcanīṃ śatayojanam durdarśāṃ pariyātrasya gatā drakṣyatha vānarāḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 016"}
{"quote": "koṭyas tatra caturviṃśad gandharvāṇāṃ tarasvinām vasanty agninikāśānāṃ ghorāṇāṃ kāmarūpiṇām", "category": "Epic, Ramayana", "book": "Ramayana", "position": "Kanda 4, Sarga 041, Verse 017"}
{"quote": "nātyāsādayitavyās te vānarair bhīmavikramaiḥ nādeyaṃ ca phalaṃ tasmād deśāt kiṃ cit plavaṃgamaiḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 018"}
{"quote": "durāsadā hi te vīrāḥ sattvavanto mahābalāḥ phalamūlāni te tatra rakṣante bhīmavikramāḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 019"}
{"quote": "tatra yatnaś ca kartavyo mārgitavyā ca jānakī na hi tebhyo bhayaṃ kiṃ cit kapitvam anuvartatām", "category": "Epic, Ramayana", "book": "Ramayana", "position": "Kanda 4, Sarga 041, Verse 020"}
{"quote": "caturbhāge samudrasya cakravān nāma parvataḥ tatra cakraṃ sahasrāraṃ nirmitaṃ viśvakarmaṇā", "category": "Epic, Ramayana", "book": "Ramayana", "position": "Kanda 4, Sarga 041, Verse 021"}
{"quote": "tatra pañcajanaṃ hatvā hayagrīvaṃ ca dānavam ājahāra tataś cakraṃ śaṅkhaṃ ca puruṣottamaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 022"}
{"quote": "tasya sānuṣu citreṣu viśālāsu guhāsu ca rāvaṇaḥ saha vaidehyā mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 023"}
{"quote": "yojanāni catuḥṣaṣṭir varāho nāma parvataḥ suvarṇaśṛṅgaḥ suśrīmān agādhe varuṇālaye", "category": "Epic, Ramayana", "book": "Ramayana", "position": "Kanda 4, Sarga 041, Verse 024"}
{"quote": "tatra prāgjyotiṣaṃ nāma jātarūpamayaṃ puram yasmin vasti duṣṭātmā narako nāma guhāsu ca", "category": "Epic, Ramayana", "book": "Ramayana", "position": "Kanda 4, Sarga 041, Verse 025"}
{"quote": "tasya sānuṣu citreṣu viśālāsu guhāsu ca rāvaṇaḥ saha vaidehyā mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 026"}
{"quote": "tam atikramya śailendraṃ kāñcanāntaranirdaraḥ parvataḥ sarvasauvarṇo dhārā prasravaṇāyutaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 027"}
{"quote": "taṃ gajāś ca varāhāś ca siṃhā vyāghrāś ca sarvataḥ abhigarjanti satataṃ tena śabdena darpitāḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 028"}
{"quote": "tasmin harihayaḥ śrīmān mahendraḥ pākaśāsanaḥ abhiṣiktaḥ surai rājā meghavān nāma parvataḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 029"}
{"quote": "tam atikramya śailendraṃ mahendraparipālitam ṣaṣṭiṃ girisahasrāṇi kāñcanāni gamiṣyatha", "category": "Epic, Ramayana", "book": "Ramayana", "position": "Kanda 4, Sarga 041, Verse 030"}
{"quote": "taruṇādityavarṇāni bhrājamānāni sarvataḥ jātarūpamayair vṛkṣaiḥ śobhitāni supuṣpitaiḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 031"}
{"quote": "teṣāṃ madhye sthito rājā merur uttamaparvataḥ ādityena prasannena śailo dattavaraḥ purā", "category": "Epic, Ramayana", "book": "Ramayana", "position": "Kanda 4, Sarga 041, Verse 032"}
{"quote": "tenaivam uktaḥ śailendraḥ sarva eva tvadāśrayāḥ matprasādād bhaviṣyanti divārātrau ca kāñcanāḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 033"}
{"quote": "tvayi ye cāpi vatsyanti devagandharvadānavāḥ te bhaviṣyanti raktāś ca prabhayā kāñcanaprabhāḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 034"}
{"quote": "ādityā vasavo rudrā marutaś ca divaukasaḥ āgamya paścimāṃ saṃdhyāṃ merum uttamaparvatam", "category": "Epic, Ramayana", "book": "Ramayana", "position": "Kanda 4, Sarga 041, Verse 035"}
{"quote": "ādityam upatiṣṭhanti taiś ca sūryo 'bhipūjitaḥ adṛśyaḥ sarvabhūtānām astaṃ gacchati parvatam", "category": "Epic, Ramayana", "book": "Ramayana", "position": "Kanda 4, Sarga 041, Verse 036"}
{"quote": "yojanānāṃ sahasrāṇi daśatāni divākaraḥ muhūrtārdhena taṃ śīghram abhiyāti śiloccayam", "category": "Epic, Ramayana", "book": "Ramayana", "position": "Kanda 4, Sarga 041, Verse 037"}
{"quote": "śṛṅge tasya mahad divyaṃ bhavanaṃ sūryasaṃnibham prāsādaguṇasaṃbādhaṃ vihitaṃ viśvakarmaṇā", "category": "Epic, Ramayana", "book": "Ramayana", "position": "Kanda 4, Sarga 041, Verse 038"}
{"quote": "śobhitaṃ tarubhiś citrair nānāpakṣisamākulaiḥ niketaṃ pāśahastasya varuṇasya mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 039"}
{"quote": "antarā merum astaṃ ca tālo daśaśirā mahān jātarūpamayaḥ śrīmān bhrājate citravedikaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 040"}
{"quote": "teṣu sarveṣu durgeṣu saraḥsu ca saritsu ca rāvaṇaḥ saha vaidehyā mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 041"}
{"quote": "yatra tiṣṭhati dharmātmā tapasā svena bhāvitaḥ merusāvarṇir ity eva khyāto vai brahmaṇā samaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 042"}
{"quote": "praṣṭavyo merusāvarṇir maharṣiḥ sūryasaṃnibhaḥ praṇamya śirasā bhūmau pravṛttiṃ maithilīṃ prati", "category": "Epic, Ramayana", "book": "Ramayana", "position": "Kanda 4, Sarga 041, Verse 043"}
{"quote": "etāvaj jīvalokasya bhāskaro rajanīkṣaye kṛtvā vitimiraṃ sarvam astaṃ gacchati parvatam", "category": "Epic, Ramayana", "book": "Ramayana", "position": "Kanda 4, Sarga 041, Verse 044"}
{"quote": "etāvad vānaraiḥ śakyaṃ gantuṃ vānarapuṃgavāḥ abhāskaram amaryādaṃ na jānīmas tataḥ param", "category": "Epic, Ramayana", "book": "Ramayana", "position": "Kanda 4, Sarga 041, Verse 045"}
{"quote": "adhigamya tu vaidehīṃ nilayaṃ rāvaṇasya ca astaṃ parvatam āsādya pūrṇe māse nivartata", "category": "Epic, Ramayana", "book": "Ramayana", "position": "Kanda 4, Sarga 041, Verse 046"}
{"quote": "ūrdhvaṃ māsān na vastavyaṃ vasan vadhyo bhaven mama sahaiva śūro yuṣmābhiḥ śvaśuro me gamiṣyati", "category": "Epic, Ramayana", "book": "Ramayana", "position": "Kanda 4, Sarga 041, Verse 047"}
{"quote": "śrotavyaṃ sarvam etasya bhavadbhir diṣṭa kāribhiḥ gurur eṣa mahābāhuḥ śvaśuro me mahābalaḥ", "category": "Epic, Ramayana", "book": "Ramayana", "position": "Kanda 4, Sarga 041, Verse 048"}
{"quote": "bhavantaś cāpi vikrāntāḥ pramāṇaṃ sarvakarmasu pramāṇam enaṃ saṃsthāpya paśyadhvaṃ paścimāṃ diśam", "category": "Epic, Ramayana", "book": "Ramayana", "position": "Kanda 4, Sarga 041, Verse 049"}
{"quote": "dṛṣṭāyāṃ tu narendrasyā patnyām amitatejasaḥ kṛtakṛtyā bhaviṣyāmaḥ kṛtasya pratikarmaṇā", "category": "Epic, Ramayana", "book": "Ramayana", "position": "Kanda 4, Sarga 041, Verse 050"}
{"quote": "ato 'nyad api yat kiṃ cit kāryasyāsya hitaṃ bhavet saṃpradhārya bhavadbhiś ca deśakālārthasaṃhitam", "category": "Epic, Ramayana", "book": "Ramayana", "position": "Kanda 4, Sarga 041, Verse 051"}
{"quote": "tataḥ suṣeṇa pramukhāḥ plavaṃgamāḥ sugrīvavākyaṃ nipuṇaṃ niśamya āmantrya sarve plavagādhipaṃ te jagmur diśaṃ tāṃ varuṇābhiguptām", "category": "Epic, Ramayana", "book": "Ramayana", "position": "Kanda 4, Sarga 041, Verse 052"}
{"quote": "tataḥ saṃdiśya sugrīvaḥ śvaśuraṃ paścimāṃ diśam vīraṃ śatabaliṃ nāma vānaraṃ vānararṣabhaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 001"}
{"quote": "uvāca rājā mantrajñaḥ sarvavānarasaṃmatam vākyam ātmahitaṃ caiva rāmasya ca hitaṃ tathā", "category": "Epic, Ramayana", "book": "Ramayana", "position": "Kanda 4, Sarga 042, Verse 002"}
{"quote": "vṛtaḥ śatasahasreṇa tvadvidhānāṃ vanaukasām vaivasvata sutaiḥ sārdhaṃ pratiṣṭhasva svamantribhiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 003"}
{"quote": "diśaṃ hy udīcīṃ vikrāntāṃ himaśailāvataṃsakām sarvataḥ parimārgadhvaṃ rāmapatnīm aninditām", "category": "Epic, Ramayana", "book": "Ramayana", "position": "Kanda 4, Sarga 042, Verse 004"}
{"quote": "asmin kārye vinivṛtte kṛte dāśaratheḥ priye ṛṇān muktā bhaviṣyāmaḥ kṛtārthārthavidāṃ varāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 005"}
{"quote": "kṛtaṃ hi priyam asmākaṃ rāghaveṇa mahātmanā tasya cet pratikāro 'sti saphalaṃ jīvitaṃ bhavet", "category": "Epic, Ramayana", "book": "Ramayana", "position": "Kanda 4, Sarga 042, Verse 006"}
{"quote": "etāṃ buddhiṃ samāsthāya dṛśyate jānakī yathā tathā bhavadbhiḥ kartavyam asmatpriyahitaiṣibhiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 007"}
{"quote": "ayaṃ hi sarvabhūtānāṃ mānyas tu narasattamaḥ asmāsu cāgataprītī rāmaḥ parapuraṃjayaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 008"}
{"quote": "imāni vanadurgāṇi nadyaḥ śailāntarāṇi ca bhavantaḥ parimārgaṃs tu buddhivikramasaṃpadā", "category": "Epic, Ramayana", "book": "Ramayana", "position": "Kanda 4, Sarga 042, Verse 009"}
{"quote": "tatra mlecchān pulindāṃś ca śūrasenāṃs tathaiva ca prasthālān bharatāṃś caiva kurūṃś ca saha madrakaiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 010"}
{"quote": "kāmbojān yavanāṃś caiva śakān āraṭṭakān api bāhlīkān ṛṣikāṃś caiva pauravān atha ṭaṅkaṇān", "category": "Epic, Ramayana", "book": "Ramayana", "position": "Kanda 4, Sarga 042, Verse 011"}
{"quote": "cīnān paramacīnāṃś ca nīhārāṃś ca punaḥ punaḥ anviṣya daradāṃś caiva himavantaṃ vicinvatha", "category": "Epic, Ramayana", "book": "Ramayana", "position": "Kanda 4, Sarga 042, Verse 012"}
{"quote": "lodhrapadmakaṣaṇḍeṣu devadāruvaneṣu ca rāvaṇaḥ saha vaidehya mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 013"}
{"quote": "tataḥ somāśramaṃ gatvā devagandharvasevitam kālaṃ nāma mahāsānuṃ parvataṃ taṃ gamiṣyatha", "category": "Epic, Ramayana", "book": "Ramayana", "position": "Kanda 4, Sarga 042, Verse 014"}
{"quote": "mahatsu tasya śṛṅgeṣu nirdareṣu guhāsu ca vicinudhvaṃ mahābhāgāṃ rāmapatnīṃ yaśasvinīm", "category": "Epic, Ramayana", "book": "Ramayana", "position": "Kanda 4, Sarga 042, Verse 015"}
{"quote": "tam atikramya śailendraṃ hemavargaṃ mahāgirim tataḥ sudarśanaṃ nāma parvataṃ gantum arhatha", "category": "Epic, Ramayana", "book": "Ramayana", "position": "Kanda 4, Sarga 042, Verse 016"}
{"quote": "tasya kānanaṣaṇḍeṣu nirdareṣu guhāsu ca rāvaṇaḥ saha vaidehyā mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 017"}
{"quote": "tam atikramya cākāśaṃ sarvataḥ śatayojanam aparvatanadī vṛkṣaṃ sarvasattvavivarjitam", "category": "Epic, Ramayana", "book": "Ramayana", "position": "Kanda 4, Sarga 042, Verse 018"}
{"quote": "taṃ tu śīghram atikramya kāntāraṃ romaharṣaṇam kailāsaṃ pāṇḍuraṃ śailaṃ prāpya hṛṣṭā bhaviṣyatha", "category": "Epic, Ramayana", "book": "Ramayana", "position": "Kanda 4, Sarga 042, Verse 019"}
{"quote": "tatra pāṇḍurameghābhaṃ jāmbūnadapariṣkṛtam kuberabhavanaṃ divyaṃ nirmitaṃ viśvakarmaṇā", "category": "Epic, Ramayana", "book": "Ramayana", "position": "Kanda 4, Sarga 042, Verse 020"}
{"quote": "viśālā nalinī yatra prabhūtakamalotpalā haṃsakāraṇḍavākīrṇā apsarogaṇasevitā", "category": "Epic, Ramayana", "book": "Ramayana", "position": "Kanda 4, Sarga 042, Verse 021"}
{"quote": "tatra vaiśravaṇo rājā sarvabhūtanamaskṛtaḥ dhanado ramate śrīmān guhyakaiḥ saha yakṣarāṭ", "category": "Epic, Ramayana", "book": "Ramayana", "position": "Kanda 4, Sarga 042, Verse 022"}
{"quote": "tasya candranikaśeṣu parvateṣu guhāsu ca rāvaṇaḥ saha vaidehyā mārgitavyas tatas tataḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 023"}
{"quote": "krauñcaṃ tu girim āsādya bilaṃ tasya sudurgamam apramattaiḥ praveṣṭavyaṃ duṣpraveśaṃ hi tat smṛtam", "category": "Epic, Ramayana", "book": "Ramayana", "position": "Kanda 4, Sarga 042, Verse 024"}
{"quote": "vasanti hi mahātmānas tatra sūryasamaprabhāḥ devair apy arcitāḥ samyag devarūpā maharṣayaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 025"}
{"quote": "krauñcasya tu guhāś cānyāḥ sānūni śikharāṇi ca nirdarāś ca nitambāś ca vicetavyās tatas tataḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 026"}
{"quote": "krauñcasya śikharaṃ cāpi nirīkṣya ca tatas tataḥ avṛkṣaṃ kāmaśailaṃ ca mānasaṃ vihagālayam", "category": "Epic, Ramayana", "book": "Ramayana", "position": "Kanda 4, Sarga 042, Verse 027"}
{"quote": "na gatis tatra bhūtānāṃ devadānavarakṣasām sa ca sarvair vicetavyaḥ sasānuprasthabhūdharaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 028"}
{"quote": "krauñcaṃ girim atikramya maināko nāma parvataḥ mayasya bhavanaṃ tatra dānavasya svayaṃ kṛtam", "category": "Epic, Ramayana", "book": "Ramayana", "position": "Kanda 4, Sarga 042, Verse 029"}
{"quote": "mainākas tu vicetavyaḥ sasānuprasthakandaraḥ strīṇām aśvamukhīnāṃ ca niketās tatra tatra tu", "category": "Epic, Ramayana", "book": "Ramayana", "position": "Kanda 4, Sarga 042, Verse 030"}
{"quote": "taṃ deśaṃ samatikramya āśramaṃ siddhasevitam siddhā vaikhānasās tatra vālakhilyāś ca tāpasāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 031"}
{"quote": "vandyās te tu tapaḥsiddhās tāpasā vītakalmaṣāḥ praṣṭavyāś cāpi sītāyāḥ pravṛttaṃ vinayānvitaiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 032"}
{"quote": "hemapuṣkarasaṃchannaṃ tatra vaikhānasaṃ saraḥ taruṇādityasaṃkāśair haṃsair vicaritaṃ śubhaiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 033"}
{"quote": "aupavāhyaḥ kuberasya sarvabhauma iti smṛtaḥ gajaḥ paryeti taṃ deśaṃ sadā saha kareṇubhiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 034"}
{"quote": "tat sāraḥ samatikramya naṣṭacandradivākaram anakṣatragaṇaṃ vyoma niṣpayodam anādimat", "category": "Epic, Ramayana", "book": "Ramayana", "position": "Kanda 4, Sarga 042, Verse 035"}
{"quote": "gabhastibhir ivārkasya sa tu deśaḥ prakāśate viśrāmyadbhis tapaḥ siddhair devakalpaiḥ svayamprabhaiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 036"}
{"quote": "taṃ tu deśam atikramya śailodā nāma nimnagā ubhayos tīrayor yasyāḥ kīcakā nāma veṇavaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 037"}
{"quote": "te nayanti paraṃ tīraṃ siddhān pratyānayanti ca uttarāḥ kuravas tatra kṛtapuṇyapratiśriyāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 038"}
{"quote": "tataḥ kāñcanapadmābhiḥ padminībhiḥ kṛtodakāḥ nīlavaidūryapatrāḍhyā nadyas tatra sahasraśaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 039"}
{"quote": "raktotpalavanaiś cātra maṇḍitāś ca hiraṇmayaiḥ taruṇādityasadṛśair bhānti tatra jalāśayāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 040"}
{"quote": "mahārhamaṇipatraiś ca kāñcanaprabha kesaraiḥ nīlotpalavanaiś citraiḥ sa deśaḥ sarvatovṛtaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 041"}
{"quote": "nistulābhiś ca muktābhir maṇibhiś ca mahādhanaiḥ udbhūtapulinās tatra jātarūpaiś ca nimnagāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 042"}
{"quote": "sarvaratnamayaiś citrair avagāḍhā nagottamaiḥ jātarūpamayaiś cāpi hutāśanasamaprabhaiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 043"}
{"quote": "nityapuṣpaphalāś cātra nagāḥ patrarathākulāḥ divyagandharasasparśāḥ sarvakāmān sravanti ca", "category": "Epic, Ramayana", "book": "Ramayana", "position": "Kanda 4, Sarga 042, Verse 044"}
{"quote": "nānākārāṇi vāsāṃsi phalanty anye nagottamāḥ muktāvaidūryacitrāṇi bhūṣaṇāni tathaiva ca", "category": "Epic, Ramayana", "book": "Ramayana", "position": "Kanda 4, Sarga 042, Verse 045"}
{"quote": "strīṇāṃ yāny anurūpāṇi puruṣāṇāṃ tathaiva ca sarvartusukhasevyāni phalanty anye nagottamāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 046"}
{"quote": "mahārhāṇi vicitrāṇi haimāny anye nagottamāḥ śayanāni prasūyante citrāstāraṇavanti ca", "category": "Epic, Ramayana", "book": "Ramayana", "position": "Kanda 4, Sarga 042, Verse 047"}
{"quote": "manaḥkāntāni mālyāni phalanty atrāpare drumāḥ pānāni ca mahārhāṇi bhakṣyāṇi vividhāni ca", "category": "Epic, Ramayana", "book": "Ramayana", "position": "Kanda 4, Sarga 042, Verse 048"}
{"quote": "striyaś ca guṇasaṃpannā rūpayauvanalakṣitāḥ gandharvāḥ kiṃnarā siddhā nāgā vidyādharās tathā ramante sahitās tatra nārībhir bhāskaraprabhāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 049"}
{"quote": "sarve sukṛtakarmāṇaḥ sarve ratiparāyaṇāḥ sarve kāmārthasahitā vasanti saha yoṣitaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 050"}
{"quote": "gītavāditranirghoṣaḥ sotkṛṣṭahasitasvanaḥ śrūyate satataṃ tatra sarvabhūtamanoharaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 051"}
{"quote": "tatra nāmuditaḥ kaś cin nāsti kaś cid asatpriyaḥ ahany ahani vardhante guṇās tatra manoramāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 052"}
{"quote": "samatikramya taṃ deśam uttaras toyasāṃ nidhiḥ tatra somagirir nāma madhye hemamayo mahān", "category": "Epic, Ramayana", "book": "Ramayana", "position": "Kanda 4, Sarga 042, Verse 053"}
{"quote": "indralokagatā ye ca brahmalokagatāś ca ye devās taṃ samavekṣante girirājaṃ divaṃ gatam", "category": "Epic, Ramayana", "book": "Ramayana", "position": "Kanda 4, Sarga 042, Verse 054"}
{"quote": "sa tu deśo visūryo 'pi tasya bhāsā prakāśate sūryalakṣmyābhivijñeyas tapaseva vivasvatā", "category": "Epic, Ramayana", "book": "Ramayana", "position": "Kanda 4, Sarga 042, Verse 055"}
{"quote": "bhagavān api viśvātmā śambhur ekādaśātmakaḥ brahmā vasati deveśo brahmarṣiparivāritaḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 056"}
{"quote": "na kathaṃ cana gantavyaṃ kurūṇām uttareṇa vaḥ anyeṣām api bhūtānāṃ nātikrāmati vai gatiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 057"}
{"quote": "sā hi somagirir nāma devānām api durgamaḥ tam ālokya tataḥ kṣipram upāvartitum arhatha", "category": "Epic, Ramayana", "book": "Ramayana", "position": "Kanda 4, Sarga 042, Verse 058"}
{"quote": "etāvad vānaraiḥ śakyaṃ gantuṃ vānarapuṃgavāḥ abhāskaram amaryādaṃ na jānīmas tataḥ param", "category": "Epic, Ramayana", "book": "Ramayana", "position": "Kanda 4, Sarga 042, Verse 059"}
{"quote": "sarvam etad vicetavyaṃ yan mayā parikīrtitam yad anyad api noktaṃ ca tatrāpi kriyatāṃ matiḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 060"}
{"quote": "tataḥ kṛtaṃ dāśarather mahat priyaṃ mahattaraṃ cāpi tato mama priyam kṛtaṃ bhaviṣyaty anilānalopamā videhajā darśanajena karmaṇā", "category": "Epic, Ramayana", "book": "Ramayana", "position": "Kanda 4, Sarga 042, Verse 061"}
{"quote": "tataḥ kṛtārthāḥ sahitāḥ sabāndhavā mayārcitāḥ sarvaguṇair manoramaiḥ cariṣyathorvīṃ pratiśāntaśatravaḥ sahapriyā bhūtadharāḥ plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 042, Verse 062"}
{"quote": "viśeṣeṇa tu sugrīvo hanumatyartham uktavān sa hi tasmin hariśreṣṭhe niścitārtho 'rthasādhane", "category": "Epic, Ramayana", "book": "Ramayana", "position": "Kanda 4, Sarga 043, Verse 001"}
{"quote": "na bhūmau nāntarikṣe vā nāmbare nāmarālaye nāpsu vā gatisaṃgaṃ te paśyāmi haripuṃgava", "category": "Epic, Ramayana", "book": "Ramayana", "position": "Kanda 4, Sarga 043, Verse 002"}
{"quote": "sāsurāḥ sahagandharvāḥ sanāganaradevatāḥ viditāḥ sarvalokās te sasāgaradharādharāḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 003"}
{"quote": "gatir vegaś ca tejaś ca lāghavaṃ ca mahākape pitus te sadṛśaṃ vīra mārutasya mahaujasaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 004"}
{"quote": "tejasā vāpi te bhūtaṃ samaṃ bhuvi na vidyate tad yathā labhyate sītā tattvam evopapādaya", "category": "Epic, Ramayana", "book": "Ramayana", "position": "Kanda 4, Sarga 043, Verse 005"}
{"quote": "tvayy eva hanumann asti balaṃ buddhiḥ parākramaḥ deśakālānuvṛttaś ca nayaś ca nayapaṇḍita", "category": "Epic, Ramayana", "book": "Ramayana", "position": "Kanda 4, Sarga 043, Verse 006"}
{"quote": "tataḥ kāryasamāsaṃgam avagamya hanūmati viditvā hanumantaṃ ca cintayām āsa rāghavaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 007"}
{"quote": "sarvathā niścitārtho 'yaṃ hanūmati harīśvaraḥ niścitārthataraś cāpi hanūmān kāryasādhane", "category": "Epic, Ramayana", "book": "Ramayana", "position": "Kanda 4, Sarga 043, Verse 008"}
{"quote": "tad evaṃ prasthitasyāsya parijñātasya karmabhiḥ bhartrā parigṛhītasya dhruvaḥ kāryaphalodayaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 009"}
{"quote": "taṃ samīkṣya mahātejā vyavasāyottaraṃ harim kṛtārtha iva saṃvṛttaḥ prahṛṣṭendriyamānasaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 010"}
{"quote": "dadau tasya tataḥ prītaḥ svanāmāṅkopaśobhitam aṅgulīyam abhijñānaṃ rājaputryāḥ paraṃtapaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 011"}
{"quote": "anena tvāṃ hariśreṣṭha cihnena janakātmajā matsakāśād anuprāptam anudvignānupaśyati", "category": "Epic, Ramayana", "book": "Ramayana", "position": "Kanda 4, Sarga 043, Verse 012"}
{"quote": "vyavasāyaś ca te vīra sattvayuktaś ca vikramaḥ sugrīvasya ca saṃdeśaḥ siddhiṃ kathayatīva me", "category": "Epic, Ramayana", "book": "Ramayana", "position": "Kanda 4, Sarga 043, Verse 013"}
{"quote": "sa tad gṛhya hariśreṣṭhaḥ sthāpya mūrdhni kṛtāñjaliḥ vanditvā caraṇau caiva prasthitaḥ plavagottamaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 014"}
{"quote": "sa tat prakarṣan hariṇāṃ balaṃ mahad babhūva vīraḥ pavanātmajaḥ kapi gatāmbude vyomni viśuddhamaṇḍalaḥ śaśīva nakṣatragaṇopaśobhitaḥ", "category": "Epic, Ramayana", "book": "Ramayana", "position": "Kanda 4, Sarga 043, Verse 015"}
{"quote": "atibalabalam āśritas tavāhaṃ harivaravikramavikramair analpaiḥ pavanasuta yathābhigamyate sā janakasutā hanumaṃs tathā kuruṣva", "category": "Epic, Ramayana", "book": "Ramayana", "position": "Kanda 4, Sarga 043, Verse 016"}
{"quote": "tad ugraśāsanaṃ bhartur vijñāya haripuṃgavāḥ śalabhā iva saṃchādya medinīṃ saṃpratasthire", "category": "Epic, Ramayana", "book": "Ramayana", "position": "Kanda 4, Sarga 044, Verse 001"}
{"quote": "rāmaḥ prasravaṇe tasmin nyavasat sahalakṣmaṇaḥ pratīkṣamāṇas taṃ māsaṃ yaḥ sītādhigame kṛtaḥ", "category": "Epic, Ramayana", "book": "Ramayana", "position": "Kanda 4, Sarga 044, Verse 002"}
{"quote": "uttarāṃ tu diśaṃ ramyāṃ girirājasamāvṛtām pratasthe sahasā vīro hariḥ śatabalis tadā", "category": "Epic, Ramayana", "book": "Ramayana", "position": "Kanda 4, Sarga 044, Verse 003"}
{"quote": "pūrvāṃ diśaṃ prati yayau vinato hariyūthapaḥ", "category": "Epic, Ramayana", "book": "Ramayana", "position": "Kanda 4, Sarga 044, Verse 004"}
{"quote": "tārāṅgadādi sahitaḥ plavagaḥ pavanātmajaḥ agastyacaritām āśāṃ dakṣiṇāṃ hariyūthapaḥ", "category": "Epic, Ramayana", "book": "Ramayana", "position": "Kanda 4, Sarga 044, Verse 005"}
{"quote": "paścimāṃ tu diśaṃ ghorāṃ suṣeṇaḥ plavageśvaraḥ pratasthe hariśārdūlo bhṛśaṃ varuṇapālitām", "category": "Epic, Ramayana", "book": "Ramayana", "position": "Kanda 4, Sarga 044, Verse 006"}
{"quote": "tataḥ sarvā diśo rājā codayitvā yathā tatham kapisenā patīn mukhyān mumoda sukhitaḥ sukham", "category": "Epic, Ramayana", "book": "Ramayana", "position": "Kanda 4, Sarga 044, Verse 007"}
{"quote": "evaṃ saṃcoditāḥ sarve rājñā vānarayūthapāḥ svāṃ svāṃ diśam abhipretya tvaritāḥ saṃpratasthire", "category": "Epic, Ramayana", "book": "Ramayana", "position": "Kanda 4, Sarga 044, Verse 008"}
{"quote": "nadantaś connadantaś ca garjantaś ca plavaṃgamāḥ kṣvelanto dhāvamānāś ca yayuḥ plavagasattamāḥ ānayiṣyāmahe sītāṃ haniṣyāmaś ca rāvaṇam", "category": "Epic, Ramayana", "book": "Ramayana", "position": "Kanda 4, Sarga 044, Verse 009"}
{"quote": "aham eko haniṣyāmi prāptaṃ rāvaṇam āhave tataś conmathya sahasā hariṣye janakātmajām", "category": "Epic, Ramayana", "book": "Ramayana", "position": "Kanda 4, Sarga 044, Verse 010"}
{"quote": "vepamānaṃ śrameṇādya bhavadbhiḥ sthīyatām iti eka evāhariṣyāmi pātālād api jānakīm", "category": "Epic, Ramayana", "book": "Ramayana", "position": "Kanda 4, Sarga 044, Verse 011"}
{"quote": "vidhamiṣyāmy ahaṃ vṛkṣān dārayiṣyāmy ahaṃ girīn dharaṇīṃ dārayiṣyāmi kṣobhayiṣyāmi sāgarān", "category": "Epic, Ramayana", "book": "Ramayana", "position": "Kanda 4, Sarga 044, Verse 012"}
{"quote": "ahaṃ yojanasaṃkhyāyāḥ plavitā nātra saṃśayaḥ śataṃ yojanasaṃkhyāyāḥ śataṃ samadhikaṃ hy aham", "category": "Epic, Ramayana", "book": "Ramayana", "position": "Kanda 4, Sarga 044, Verse 013"}
{"quote": "bhūtale sāgare vāpi śaileṣu ca vaneṣu ca pātālasyāpi vā madhye na mamācchidyate gatiḥ", "category": "Epic, Ramayana", "book": "Ramayana", "position": "Kanda 4, Sarga 044, Verse 014"}
{"quote": "ity ekaikaṃ tadā tatra vānarā baladarpitāḥ ūcuś ca vacanaṃ tasmin harirājasya saṃnidhau", "category": "Epic, Ramayana", "book": "Ramayana", "position": "Kanda 4, Sarga 044, Verse 015"}
{"quote": "gateṣu vānarendreṣu rāmaḥ sugrīvam abravīt kathaṃ bhavān vinājīte sarvaṃ vai maṇḍalaṃ bhuvaḥ", "category": "Epic, Ramayana", "book": "Ramayana", "position": "Kanda 4, Sarga 045, Verse 001"}
{"quote": "sugrīvas tu tato rāmam uvāca praṇatātmavān śrūyatāṃ sarvam ākhyāsye vistareṇa nararṣabha", "category": "Epic, Ramayana", "book": "Ramayana", "position": "Kanda 4, Sarga 045, Verse 002"}
{"quote": "yadā tu dundubhiṃ nāma dānavaṃ mahiṣākṛtim parikālayate vālī malayaṃ prati parvatam", "category": "Epic, Ramayana", "book": "Ramayana", "position": "Kanda 4, Sarga 045, Verse 003"}
{"quote": "tadā viveśa mahiṣo malayasya guhāṃ prati viveśa vālī tatrāpi malayaṃ tajjighāṃsayā", "category": "Epic, Ramayana", "book": "Ramayana", "position": "Kanda 4, Sarga 045, Verse 004"}
{"quote": "tato 'haṃ tatra nikṣipto guhād vārivinītavat na ca niṣkramate vālī tadā saṃvatsare gate", "category": "Epic, Ramayana", "book": "Ramayana", "position": "Kanda 4, Sarga 045, Verse 005"}
{"quote": "tataḥ kṣatajavegena āpupūre tadā bilam tad ahaṃ vismito dṛṣṭvā bhrātṛśokaviṣārditaḥ", "category": "Epic, Ramayana", "book": "Ramayana", "position": "Kanda 4, Sarga 045, Verse 006"}
{"quote": "athāhaṃ kṛtabuddhis tu suvyaktaṃ nihato guruḥ śilāparvatasaṃkāśā biladvāri mayā kṛtā aśaknuvan niṣkramituṃ mahiṣo vinaśed iti", "category": "Epic, Ramayana", "book": "Ramayana", "position": "Kanda 4, Sarga 045, Verse 007"}
{"quote": "tato 'ham āgāṃ kiṣkindhāṃ nirāśas tasya jīvite rājyaṃ ca sumahat prāptaṃ tārā ca rumayā saha mitraiś ca sahitas tatra vasāmi vigatajvaraḥ", "category": "Epic, Ramayana", "book": "Ramayana", "position": "Kanda 4, Sarga 045, Verse 008"}
{"quote": "ājagāma tato vālī hatvā taṃ dānavarṣabham tato 'ham adadāṃ rājyaṃ gauravād bhayayantritaḥ", "category": "Epic, Ramayana", "book": "Ramayana", "position": "Kanda 4, Sarga 045, Verse 009"}
{"quote": "sa māṃ jighāṃsur duṣṭātmā vālī pravyathitendriyaḥ parilākayate krodhād dhāvantaṃ sacivaiḥ saha", "category": "Epic, Ramayana", "book": "Ramayana", "position": "Kanda 4, Sarga 045, Verse 010"}
{"quote": "tato 'haṃ vālinā tena sānubandhaḥ pradhāvitaḥ nadīś ca vividhāḥ paśyan vanāni nagarāṇi ca", "category": "Epic, Ramayana", "book": "Ramayana", "position": "Kanda 4, Sarga 045, Verse 011"}
{"quote": "ādarśatalasaṃkāśā tato vai pṛthivī mayā alātacakrapratimā dṛṣṭā goṣpadavat tadā", "category": "Epic, Ramayana", "book": "Ramayana", "position": "Kanda 4, Sarga 045, Verse 012"}
{"quote": "tataḥ pūrvam ahaṃ gatvā dakṣiṇām aham āśritaḥ diśaṃ ca paścimāṃ bhūyo gato 'smi bhayaśaṅkitaḥ uttarāṃ tu diśaṃ yāntaṃ hanumān mām athābravīt", "category": "Epic, Ramayana", "book": "Ramayana", "position": "Kanda 4, Sarga 045, Verse 013"}
{"quote": "idānīṃ me smṛtaṃ rājan yathā vālī harīśvaraḥ mataṅgena tadā śapto hy asminn āśramamaṇḍale", "category": "Epic, Ramayana", "book": "Ramayana", "position": "Kanda 4, Sarga 045, Verse 014"}
{"quote": "praviśed yadi vā vālī mūrdhāsya śatadhā bhavet tatra vāsaḥ sukho 'smākaṃ nirudvigno bhaviṣyati", "category": "Epic, Ramayana", "book": "Ramayana", "position": "Kanda 4, Sarga 045, Verse 015"}
{"quote": "tataḥ parvatam āsādya ṛśyamūkaṃ nṛpātmaja na viveśa tadā vālī mataṅgasya bhayāt tadā", "category": "Epic, Ramayana", "book": "Ramayana", "position": "Kanda 4, Sarga 045, Verse 016"}
{"quote": "evaṃ mayā tadā rājan pratyakṣam upalakṣitam pṛthivīmaṇḍalaṃ kṛtsnaṃ guhām asmy āgatas tataḥ", "category": "Epic, Ramayana", "book": "Ramayana", "position": "Kanda 4, Sarga 045, Verse 017"}
{"quote": "darśanārthaṃ tu vaidehyāḥ sarvataḥ kapiyūthapāḥ vyādiṣṭāḥ kapirājena yathoktaṃ jagmur añjasā", "category": "Epic, Ramayana", "book": "Ramayana", "position": "Kanda 4, Sarga 046, Verse 001"}
{"quote": "sarāṃsi saritaḥ kakṣān ākāśaṃ nagarāṇi ca nadīdurgāṃs tathā śailān vicinvanti samantataḥ", "category": "Epic, Ramayana", "book": "Ramayana", "position": "Kanda 4, Sarga 046, Verse 002"}
{"quote": "sugrīveṇa samākhyātān sarve vānarayūthapāḥ pradeśān pravicinvanti saśailavanakānanān", "category": "Epic, Ramayana", "book": "Ramayana", "position": "Kanda 4, Sarga 046, Verse 003"}
{"quote": "vicintya divasaṃ sarve sītādhigamane dhṛtāḥ samāyānti sma medinyāṃ niśākāleśu vānarāḥ", "category": "Epic, Ramayana", "book": "Ramayana", "position": "Kanda 4, Sarga 046, Verse 004"}
{"quote": "sarvartukāṃś ca deśeṣu vānarāḥ saphalān drumān āsādya rajanīṃ śayyāṃ cakruḥ sarveṣv ahaḥsu te", "category": "Epic, Ramayana", "book": "Ramayana", "position": "Kanda 4, Sarga 046, Verse 005"}
{"quote": "tad ahaḥ prathamaṃ kṛtvā māse prasravaṇaṃ gatāḥ kapirājena saṃgamya nirāśāḥ kapiyūthapāḥ", "category": "Epic, Ramayana", "book": "Ramayana", "position": "Kanda 4, Sarga 046, Verse 006"}
{"quote": "vicitya tu diśaṃ pūrvāṃ yathoktāṃ sacivaiḥ saha adṛṣṭvā vinataḥ sītām ājagāma mahābalaḥ", "category": "Epic, Ramayana", "book": "Ramayana", "position": "Kanda 4, Sarga 046, Verse 007"}
{"quote": "uttarāṃ tu diśaṃ sarvāṃ vicitya sa mahākapiḥ āgataḥ saha sainyena vīraḥ śatabalis tadā", "category": "Epic, Ramayana", "book": "Ramayana", "position": "Kanda 4, Sarga 046, Verse 008"}
{"quote": "suṣeṇaḥ paścimām āśāṃ vicitya saha vānaraiḥ sametya māse saṃpūrṇe sugrīvam upacakrame", "category": "Epic, Ramayana", "book": "Ramayana", "position": "Kanda 4, Sarga 046, Verse 009"}
{"quote": "taṃ prasravaṇapṛṣṭhasthaṃ samāsādyābhivādya ca āsīnaṃ saha rāmeṇa sugrīvam idam abruvan", "category": "Epic, Ramayana", "book": "Ramayana", "position": "Kanda 4, Sarga 046, Verse 010"}
{"quote": "vicitāḥ parvatāḥ sarve vanāni nagarāṇi ca nimnagāḥ sāgarāntāś ca sarve janapadās tathā", "category": "Epic, Ramayana", "book": "Ramayana", "position": "Kanda 4, Sarga 046, Verse 011"}
{"quote": "guhāś ca vicitāḥ sarvā yās tvayā parikīrtitāḥ vicitāś ca mahāgulmā latāvitatasaṃtatāḥ", "category": "Epic, Ramayana", "book": "Ramayana", "position": "Kanda 4, Sarga 046, Verse 012"}
{"quote": "gahaneṣu ca deśeṣu durgeṣu viṣameṣu ca sattvāny atipramāṇāni vicitāni hatāni ca ye caiva gahanā deśā vicitās te punaḥ punaḥ", "category": "Epic, Ramayana", "book": "Ramayana", "position": "Kanda 4, Sarga 046, Verse 013"}
{"quote": "udārasattvābhijano mahātmā sa maithilīṃ drakṣyati vānarendraḥ diśaṃ tu yām eva gatā tu sītā tām āsthito vāyusuto hanūmān", "category": "Epic, Ramayana", "book": "Ramayana", "position": "Kanda 4, Sarga 046, Verse 014"}
{"quote": "sahatārāṅgadābhyāṃ tu gatvā sa hanumān kapiḥ sugrīveṇa yathoddiṣṭaṃ taṃ deśam upacakrame", "category": "Epic, Ramayana", "book": "Ramayana", "position": "Kanda 4, Sarga 047, Verse 001"}
{"quote": "sa tu dūram upāgamya sarvais taiḥ kapisattamaiḥ vicinoti sma vindhyasya guhāś ca gahanāni ca", "category": "Epic, Ramayana", "book": "Ramayana", "position": "Kanda 4, Sarga 047, Verse 002"}
{"quote": "parvatāgrān nadīdurgān sarāṃsi vipulān drumān vṛkṣaṣaṇḍāṃś ca vividhān parvatān ghanapādapān", "category": "Epic, Ramayana", "book": "Ramayana", "position": "Kanda 4, Sarga 047, Verse 003"}
{"quote": "anveṣamāṇās te sarve vānarāḥ sarvato diśam na sītāṃ dadṛśur vīrā maithilīṃ janakātmajām", "category": "Epic, Ramayana", "book": "Ramayana", "position": "Kanda 4, Sarga 047, Verse 004"}
{"quote": "te bhakṣayanto mūlāni phalāni vividhāni ca anveṣamāṇā durdharṣā nyavasaṃs tatra tatra ha sa tu deśo duranveṣo guhāgahanavān mahān", "category": "Epic, Ramayana", "book": "Ramayana", "position": "Kanda 4, Sarga 047, Verse 005"}
{"quote": "tyaktvā tu taṃ tadā deśaṃ sarve vai hariyūthapāḥ deśam anyaṃ durādharṣaṃ viviśuś cākutobhayāḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 006"}
{"quote": "yatra vandhyaphalā vṛkṣā vipuṣpāḥ parṇavarjitāḥ nistoyāḥ sarito yatra mūlaṃ yatra sudurlabham", "category": "Epic, Ramayana", "book": "Ramayana", "position": "Kanda 4, Sarga 047, Verse 007"}
{"quote": "na santi mahiṣā yatra na mṛgā na ca hastinaḥ śārdūlāḥ pakṣiṇo vāpi ye cānye vanagocarāḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 008"}
{"quote": "snigdhapatrāḥ sthale yatra padminyaḥ phullapaṅkajāḥ prekṣaṇīyāḥ sugandhāś ca bhramaraiś cāpi varjitāḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 009"}
{"quote": "kaṇḍur nāma mahābhāgaḥ satyavādī tapodhanaḥ maharṣiḥ paramāmarṣī niyamair duṣpradharṣaṇaḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 010"}
{"quote": "tasya tasmin vane putro bālako daśavārṣikaḥ pranaṣṭo jīvitāntāya kruddhas tatra mahāmuniḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 011"}
{"quote": "tena dharmātmanā śaptaṃ kṛtsnaṃ tatra mahad vanam aśaraṇyaṃ durādharṣaṃ mṛgapakṣivivarjitam", "category": "Epic, Ramayana", "book": "Ramayana", "position": "Kanda 4, Sarga 047, Verse 012"}
{"quote": "tasya te kānanāntāṃs tu girīṇāṃ kandarāṇi ca prabhavāni nadīnāṃca vicinvanti samāhitāḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 013"}
{"quote": "tatra cāpi mahātmāno nāpaśyañ janakātmajām hartāraṃ rāvaṇaṃ vāpi sugrīvapriyakāriṇaḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 014"}
{"quote": "te praviśya tu taṃ bhīmaṃ latāgulmasamāvṛtam dadṛśuḥ krūrakarmāṇam asuraṃ suranirbhayam", "category": "Epic, Ramayana", "book": "Ramayana", "position": "Kanda 4, Sarga 047, Verse 015"}
{"quote": "taṃ dṛṣṭvā vanarā ghoraṃ sthitaṃ śailam ivāparam gāḍhaṃ parihitāḥ sarve dṛṣṭvā taṃ parvatopamam", "category": "Epic, Ramayana", "book": "Ramayana", "position": "Kanda 4, Sarga 047, Verse 016"}
{"quote": "so 'pi tān vānarān sarvān naṣṭāḥ sthety abravīd balī abhyadhāvata saṃkruddho muṣṭim udyamya saṃhitam", "category": "Epic, Ramayana", "book": "Ramayana", "position": "Kanda 4, Sarga 047, Verse 017"}
{"quote": "tam āpatantaṃ sahasā vāliputro 'ṅgadas tadā rāvaṇo 'yam iti jñātvā talenābhijaghāna ha", "category": "Epic, Ramayana", "book": "Ramayana", "position": "Kanda 4, Sarga 047, Verse 018"}
{"quote": "sa vāliputrābhihato vaktrāc choṇitam udvaman asuro nyapatad bhūmau paryasta iva parvataḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 019"}
{"quote": "te tu tasmin nirucchvāse vānarā jitakāśinaḥ vyacinvan prāyaśas tatra sarvaṃ tad girigahvaram", "category": "Epic, Ramayana", "book": "Ramayana", "position": "Kanda 4, Sarga 047, Verse 020"}
{"quote": "vicitaṃ tu tataḥ kṛtvā sarve te kānanaṃ punaḥ anyadevāparaṃ ghoraṃ viviśur girigahvaram", "category": "Epic, Ramayana", "book": "Ramayana", "position": "Kanda 4, Sarga 047, Verse 021"}
{"quote": "te vicintya punaḥ khinnā viniṣpatya samāgatāḥ ekānte vṛkṣamūle tu niṣedur dīnamānasāḥ", "category": "Epic, Ramayana", "book": "Ramayana", "position": "Kanda 4, Sarga 047, Verse 022"}
{"quote": "athāṅgadas tadā sarvān vānarān idam abravīt pariśrānto mahāprājñaḥ samāśvāsya śanair vacaḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 001"}
{"quote": "vanāni girayo nadyo durgāṇi gahanāni ca daryo giriguhāś caiva vicitā naḥ samantataḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 002"}
{"quote": "tatra tatra sahāsmābhir jānakī na ca dṛśyate tad vā rakṣo hṛtā yena sītā surasutopamā", "category": "Epic, Ramayana", "book": "Ramayana", "position": "Kanda 4, Sarga 048, Verse 003"}
{"quote": "kālaś ca no mahān yātaḥ sugrīvaś cograśāsanaḥ tasmād bhavantaḥ sahitā vicinvantu samantataḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 004"}
{"quote": "vihāya tandrīṃ śokaṃ ca nidrāṃ caiva samutthitām vicinudhvaṃ yathā sītāṃ paśyāmo janakātmajām", "category": "Epic, Ramayana", "book": "Ramayana", "position": "Kanda 4, Sarga 048, Verse 005"}
{"quote": "anirvedaṃ ca dākṣyaṃ ca manasaś cāparājayam kāryasiddhikarāṇy āhus tasmād etad bravīmy aham", "category": "Epic, Ramayana", "book": "Ramayana", "position": "Kanda 4, Sarga 048, Verse 006"}
{"quote": "adyāpīdaṃ vanaṃ durgaṃ vicinvantu vanaukasaḥ khedaṃ tyaktvā punaḥ sarvaṃ vanam etad vicīyatām", "category": "Epic, Ramayana", "book": "Ramayana", "position": "Kanda 4, Sarga 048, Verse 007"}
{"quote": "avaśyaṃ kriyamāṇasya dṛśyate karmaṇaḥ phalam alaṃ nirvedam āgamya na hi no malinaṃ kṣamam", "category": "Epic, Ramayana", "book": "Ramayana", "position": "Kanda 4, Sarga 048, Verse 008"}
{"quote": "sugrīvaḥ krodhano rājā tīkṣṇadaṇḍaś ca vānarāḥ bhetavyaṃ tasya satataṃ rāmasya ca mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 009"}
{"quote": "hitārtham etad uktaṃ vaḥ kriyatāṃ yadi rocate ucyatāṃ vā kṣamaṃ yan naḥ sarveṣām eva vānarāḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 010"}
{"quote": "aṅgadasya vacaḥ śrutvā vacanaṃ gandhamādanaḥ uvācāvyaktayā vācā pipāsā śramakhinnayā", "category": "Epic, Ramayana", "book": "Ramayana", "position": "Kanda 4, Sarga 048, Verse 011"}
{"quote": "sadṛśaṃ khalu vo vākyam aṅgado yad uvāca ha hitaṃ caivānukūlaṃ ca kriyatām asya bhāṣitam", "category": "Epic, Ramayana", "book": "Ramayana", "position": "Kanda 4, Sarga 048, Verse 012"}
{"quote": "punar mārgāmahe śailān kandarāṃś ca darīs tathā kānanāni ca śūnyāni giriprasravaṇāni ca", "category": "Epic, Ramayana", "book": "Ramayana", "position": "Kanda 4, Sarga 048, Verse 013"}
{"quote": "yathoddiṣṭhāni sarvāṇi sugrīveṇa mahātmanā vicinvantu vanaṃ sarve giridurgāṇi sarvaśaḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 014"}
{"quote": "tataḥ samutthāya punar vānarās te mahābalāḥ vindhyakānanasaṃkīrṇāṃ vicerur dakṣiṇāṃ diśam", "category": "Epic, Ramayana", "book": "Ramayana", "position": "Kanda 4, Sarga 048, Verse 015"}
{"quote": "te śāradābhrapratimaṃ śrīmadrajataparvatam śṛṅgavantaṃ darīvantam adhiruhya ca vānarāḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 016"}
{"quote": "tatra lodhravanaṃ ramyaṃ saptaparṇavanāni ca vicinvanto harivarāḥ sītādarśanakāṅkṣiṇaḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 017"}
{"quote": "tasyāgram adhirūḍhās te śrāntā vipulavikramāḥ na paśyanti sma vaidehīṃ rāmasya mahiṣīṃ priyām", "category": "Epic, Ramayana", "book": "Ramayana", "position": "Kanda 4, Sarga 048, Verse 018"}
{"quote": "te tu dṛṣṭigataṃ kṛtvā taṃ śailaṃ bahukandaram avārohanta harayo vīkṣamāṇāḥ samantataḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 019"}
{"quote": "avaruhya tato bhūmiṃ śrāntā vigatacetasaḥ sthitvā muhūrtaṃ tatrātha vṛkṣamūlam upāśritāḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 020"}
{"quote": "te muhūrtaṃ samāśvastāḥ kiṃ cid bhagnapariśramāḥ punar evodyatāḥ kṛtsnāṃ mārgituṃ dakṣiṇāṃ diśam", "category": "Epic, Ramayana", "book": "Ramayana", "position": "Kanda 4, Sarga 048, Verse 021"}
{"quote": "hanumatpramukhās te tu prasthitāḥ plavagarṣabhāḥ vindhyam evāditas tāvad vicerus te samantataḥ", "category": "Epic, Ramayana", "book": "Ramayana", "position": "Kanda 4, Sarga 048, Verse 022"}
{"quote": "saha tārāṅgadābhyāṃ tu saṃgamya hanumān kapiḥ vicinoti sma vindhyasya guhāś ca gahanāni ca", "category": "Epic, Ramayana", "book": "Ramayana", "position": "Kanda 4, Sarga 049, Verse 001"}
{"quote": "siṃhaśārdūlajuṣṭāś ca guhāś ca paritas tathā viṣameṣu nagendrasya mahāprasravaṇeṣu ca", "category": "Epic, Ramayana", "book": "Ramayana", "position": "Kanda 4, Sarga 049, Verse 002"}
{"quote": "teṣāṃ tatraiva vasatāṃ sa kālo vyatyavartata", "category": "Epic, Ramayana", "book": "Ramayana", "position": "Kanda 4, Sarga 049, Verse 003"}
{"quote": "sa hi deśo duranveṣo guhā gahanavān mahān tatra vāyusutaḥ sarvaṃ vicinoti sma parvatam", "category": "Epic, Ramayana", "book": "Ramayana", "position": "Kanda 4, Sarga 049, Verse 004"}
{"quote": "paraspareṇa rahitā anyonyasyāvidūrataḥ gajo gavākṣo gavayaḥ śarabho gandhamādanaḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 005"}
{"quote": "maindaś ca dvividaś caiva hanumāñ jāmbavān api aṅgado yuvarājaś ca tāraś ca vanagocaraḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 006"}
{"quote": "girijālāvṛtān deśān mārgitvā dakṣiṇāṃ diśam kṣutpipāsā parītāś ca śrāntāś ca salilārthinaḥ avakīrṇaṃ latāvṛkṣair dadṛśus te mahābilam", "category": "Epic, Ramayana", "book": "Ramayana", "position": "Kanda 4, Sarga 049, Verse 007"}
{"quote": "tataḥ krauñcāś ca haṃsāś ca sārasāś cāpi niṣkraman jalārdrāś cakravākāś ca raktāṅgāḥ padmareṇubhiḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 008"}
{"quote": "tatas tad bilam āsādya sugandhi duratikramam vismayavyagramanaso babhūvur vānararṣabhāḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 009"}
{"quote": "saṃjātapariśaṅkās te tad bilaṃ plavagottamāḥ abhyapadyanta saṃhṛṣṭās tejovanto mahābalāḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 010"}
{"quote": "tataḥ parvatakūṭābho hanumān mārutātmajaḥ abravīd vānarān sarvān kāntāra vanakovidaḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 011"}
{"quote": "girijālāvṛtān deśān mārgitvā dakṣiṇāṃ diśam vayaṃ sarve pariśrāntā na ca paśyāmi maithilīm", "category": "Epic, Ramayana", "book": "Ramayana", "position": "Kanda 4, Sarga 049, Verse 012"}
{"quote": "asmāc cāpi bilād dhaṃsāḥ krauñcāś ca saha sārasaiḥ jalārdrāś cakravākāś ca niṣpatanti sma sarvaśaḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 013"}
{"quote": "nūnaṃ salilavān atra kūpo vā yadi vā hradaḥ tathā ceme biladvāre snigdhās tiṣṭhanti pādapāḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 014"}
{"quote": "ity uktās tad bilaṃ sarve viviśus timirāvṛtam acandrasūryaṃ harayo dadṛśū romaharṣaṇam", "category": "Epic, Ramayana", "book": "Ramayana", "position": "Kanda 4, Sarga 049, Verse 015"}
{"quote": "tatas tasmin bile durge nānāpādapasaṃkule anyonyaṃ saṃpariṣvajya jagmur yojanam antaram", "category": "Epic, Ramayana", "book": "Ramayana", "position": "Kanda 4, Sarga 049, Verse 016"}
{"quote": "te naṣṭasaṃjñās tṛṣitāḥ saṃbhrāntāḥ salilārthinaḥ paripetur bile tasmin kaṃ cit kālam atandritāḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 017"}
{"quote": "te kṛśā dīnavadanāḥ pariśrāntāḥ plavaṃgamāḥ ālokaṃ dadṛśur vīrā nirāśā jīvite tadā", "category": "Epic, Ramayana", "book": "Ramayana", "position": "Kanda 4, Sarga 049, Verse 018"}
{"quote": "tatas taṃ deśam āgamya saumyaṃ vitimiraṃ vanam dadṛśuḥ kāñcanān vṛkṣān dīptavaiśvānaraprabhān", "category": "Epic, Ramayana", "book": "Ramayana", "position": "Kanda 4, Sarga 049, Verse 019"}
{"quote": "sālāṃs tālāṃś ca puṃnāgān kakubhān vañjulān dhavān campakān nāgavṛkṣāṃś ca karṇikārāṃś ca puṣpitān", "category": "Epic, Ramayana", "book": "Ramayana", "position": "Kanda 4, Sarga 049, Verse 020"}
{"quote": "taruṇādityasaṃkāśān vaidūryamayavedikān nīlavaidūryavarṇāś ca padminīḥ patagāvṛtāḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 021"}
{"quote": "mahadbhiḥ kāñcanair vṛkṣair vṛtaṃ bālārka saṃnibhaiḥ jātarūpamayair matsyair mahadbhiś ca sakacchapaiḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 022"}
{"quote": "nalinīs tatra dadṛśuḥ prasannasalilāyutāḥ kāñcanāni vimānāni rājatāni tathaiva ca", "category": "Epic, Ramayana", "book": "Ramayana", "position": "Kanda 4, Sarga 049, Verse 023"}
{"quote": "tapanīyagavākṣāṇi muktājālāvṛtāni ca haimarājatabhaumāni vaidūryamaṇimanti ca", "category": "Epic, Ramayana", "book": "Ramayana", "position": "Kanda 4, Sarga 049, Verse 024"}
{"quote": "dadṛśus tatra harayo gṛhamukhyāni sarvaśaḥ puṣpitān phalino vṛkṣān pravālamaṇisaṃnibhān", "category": "Epic, Ramayana", "book": "Ramayana", "position": "Kanda 4, Sarga 049, Verse 025"}
{"quote": "kāñcanabhramarāṃś caiva madhūni ca samantataḥ maṇikāñcanacitrāṇi śayanāny āsanāni ca", "category": "Epic, Ramayana", "book": "Ramayana", "position": "Kanda 4, Sarga 049, Verse 026"}
{"quote": "mahārhāṇi ca yānāni dadṛśus te samantataḥ haimarājatakāṃsyānāṃ bhājanānāṃ ca saṃcayān", "category": "Epic, Ramayana", "book": "Ramayana", "position": "Kanda 4, Sarga 049, Verse 027"}
{"quote": "agarūṇāṃ ca divyānāṃ candanānāṃ ca saṃcayān śucīny abhyavahāryāṇi mūlāni ca phalāni ca", "category": "Epic, Ramayana", "book": "Ramayana", "position": "Kanda 4, Sarga 049, Verse 028"}
{"quote": "mahārhāṇi ca pānāni madhūni rasavanti ca divyānām ambarāṇāṃ ca mahārhāṇāṃ ca saṃcayān kambalānāṃ ca citrāṇām ajinānāṃ ca saṃcayān", "category": "Epic, Ramayana", "book": "Ramayana", "position": "Kanda 4, Sarga 049, Verse 029"}
{"quote": "tatra tatra vicinvanto bile tatra mahāprabhāḥ dadṛśur vānarāḥ śūrāḥ striyaṃ kāṃ cid adūrataḥ", "category": "Epic, Ramayana", "book": "Ramayana", "position": "Kanda 4, Sarga 049, Verse 030"}
{"quote": "tāṃ dṛṣṭvā bhṛśasaṃtrastāś cīrakṛṣṇājināmbarām tāpasīṃ niyatāhārāṃ jvalantīm iva tejasā", "category": "Epic, Ramayana", "book": "Ramayana", "position": "Kanda 4, Sarga 049, Verse 031"}
{"quote": "tato hanūmān girisaṃnikāśaḥ kṛtāñjalis tām abhivādya vṛddhām papraccha kā tvaṃ bhavanaṃ bilaṃ ca ratnāni cemāni vadasva kasya", "category": "Epic, Ramayana", "book": "Ramayana", "position": "Kanda 4, Sarga 049, Verse 032"}
{"quote": "ity uktvā hanumāṃs tatra punaḥ kṛṣṇājināmbarām abravīt tāṃ mahābhāgāṃ tāpasīṃ dharmacāriṇīm", "category": "Epic, Ramayana", "book": "Ramayana", "position": "Kanda 4, Sarga 050, Verse 001"}
{"quote": "idaṃ praviṣṭāḥ sahasā bilaṃ timirasaṃvṛtam kṣutpipāsā pariśrāntāḥ parikhinnāś ca sarvaśaḥ", "category": "Epic, Ramayana", "book": "Ramayana", "position": "Kanda 4, Sarga 050, Verse 002"}
{"quote": "mahad dhiraṇyā vivaraṃ praviṣṭāḥ sma pipāsitāḥ imāṃs tv evaṃ vidhān bhāvān vividhān adbhutopamān dṛṣṭvā vayaṃ pravyathitāḥ saṃbhrāntā naṣṭacetasaḥ", "category": "Epic, Ramayana", "book": "Ramayana", "position": "Kanda 4, Sarga 050, Verse 003"}
{"quote": "kasyeme kāñcanā vṛkṣās taruṇādityasaṃnibhāḥ śucīny abhyavahāryāṇi mūlāni ca phalāni ca", "category": "Epic, Ramayana", "book": "Ramayana", "position": "Kanda 4, Sarga 050, Verse 004"}
{"quote": "kāñcanāni vimānāni rājatāni gṛhāṇi ca tapanīya gavākṣāṇi maṇijālāvṛtāni ca", "category": "Epic, Ramayana", "book": "Ramayana", "position": "Kanda 4, Sarga 050, Verse 005"}
{"quote": "puṣpitāḥ phālavantaś ca puṇyāḥ surabhigandhinaḥ ime jāmbūnadamayāḥ pādapāḥ kasya tejasā", "category": "Epic, Ramayana", "book": "Ramayana", "position": "Kanda 4, Sarga 050, Verse 006"}
{"quote": "kāñcanāni ca padmāni jātāni vimale jale kathaṃ matsyāś ca sauvarṇā caranti saha kacchapaiḥ", "category": "Epic, Ramayana", "book": "Ramayana", "position": "Kanda 4, Sarga 050, Verse 007"}
{"quote": "ātmānam anubhāvaṃ ca kasya caitat tapobalam ajānatāṃ naḥ sarveṣāṃ sarvam ākhyātum arhasi", "category": "Epic, Ramayana", "book": "Ramayana", "position": "Kanda 4, Sarga 050, Verse 008"}
{"quote": "evam uktā hanumatā tāpasī dharmacāriṇī pratyuvāca hanūmantaṃ sarvabhūtahite ratā", "category": "Epic, Ramayana", "book": "Ramayana", "position": "Kanda 4, Sarga 050, Verse 009"}
{"quote": "mayo nāma mahātejā māyāvī dānavarṣabhaḥ tenedaṃ nirmitaṃ sarvaṃ māyayā kāñcanaṃ vanam", "category": "Epic, Ramayana", "book": "Ramayana", "position": "Kanda 4, Sarga 050, Verse 010"}
{"quote": "purā dānavamukhyānāṃ viśvakarmā babhūva ha yenedaṃ kāñcanaṃ divyaṃ nirmitaṃ bhavanottamam", "category": "Epic, Ramayana", "book": "Ramayana", "position": "Kanda 4, Sarga 050, Verse 011"}
{"quote": "sa tu varṣasahasrāṇi tapas taptvā mahāvane pitāmahād varaṃ lebhe sarvam auśasanaṃ dhanam", "category": "Epic, Ramayana", "book": "Ramayana", "position": "Kanda 4, Sarga 050, Verse 012"}
{"quote": "vidhāya sarvaṃ balavān sarvakāmeśvaras tadā uvāsa sukhitaḥ kālaṃ kaṃ cid asmin mahāvane", "category": "Epic, Ramayana", "book": "Ramayana", "position": "Kanda 4, Sarga 050, Verse 013"}
{"quote": "tam apsarasi hemāyāṃ saktaṃ dānavapuṃgavam vikramyaivāśaniṃ gṛhya jaghāneśaḥ puraṃdaraḥ", "category": "Epic, Ramayana", "book": "Ramayana", "position": "Kanda 4, Sarga 050, Verse 014"}
{"quote": "idaṃ ca brahmaṇā dattaṃ hemāyai vanam uttamam śāśvataḥ kāmabhogaś ca gṛhaṃ cedaṃ hiraṇmayam", "category": "Epic, Ramayana", "book": "Ramayana", "position": "Kanda 4, Sarga 050, Verse 015"}
{"quote": "duhitā merusāvarṇer ahaṃ tasyāḥ svayaṃ prabhā idaṃ rakṣāmi bhavanaṃ hemāyā vānarottama", "category": "Epic, Ramayana", "book": "Ramayana", "position": "Kanda 4, Sarga 050, Verse 016"}
{"quote": "mama priyasakhī hemā nṛttagītaviśāradā tayā dattavarā cāsmi rakṣāmi bhavanottamam", "category": "Epic, Ramayana", "book": "Ramayana", "position": "Kanda 4, Sarga 050, Verse 017"}
{"quote": "kiṃ kāryaṃ kasya vā hetoḥ kāntārāṇi prapadyatha kathaṃ cedaṃ vanaṃ durgaṃ yuṣmābhir upalakṣitam", "category": "Epic, Ramayana", "book": "Ramayana", "position": "Kanda 4, Sarga 050, Verse 018"}
{"quote": "imāny abhyavahāryāṇi mūlāni ca phalāni ca bhuktvā pītvā ca pānīyaṃ sarvaṃ me vaktum arhatha", "category": "Epic, Ramayana", "book": "Ramayana", "position": "Kanda 4, Sarga 050, Verse 019"}
{"quote": "atha tān abravīt sarvān viśrāntān hariyūthapān idaṃ vacanam ekāgrā tāpasī dharmacāriṇī", "category": "Epic, Ramayana", "book": "Ramayana", "position": "Kanda 4, Sarga 051, Verse 001"}
{"quote": "vānarā yadi vaḥ khedaḥ pranaṣṭaḥ phalabhakṣaṇāt yadi caitan mayā śrāvyaṃ śrotum icchāmi kathyatām", "category": "Epic, Ramayana", "book": "Ramayana", "position": "Kanda 4, Sarga 051, Verse 002"}
{"quote": "tasyās tad vacanaṃ śrutvā hanumān mārutātmajaḥ ārjavena yathātattvam ākhyātum upacakrame", "category": "Epic, Ramayana", "book": "Ramayana", "position": "Kanda 4, Sarga 051, Verse 003"}
{"quote": "rājā sarvasya lokasya mahendravaruṇopamaḥ rāmo dāśarathiḥ śrīmān praviṣṭo daṇḍakāvanam", "category": "Epic, Ramayana", "book": "Ramayana", "position": "Kanda 4, Sarga 051, Verse 004"}
{"quote": "lakṣmaṇena saha bhrātrā vaidehyā cāpi bhāryayā tasya bhāryā janasthānād rāvaṇena hṛtā balāt", "category": "Epic, Ramayana", "book": "Ramayana", "position": "Kanda 4, Sarga 051, Verse 005"}
{"quote": "vīras tasya sakhā rājñaḥ sugrīvo nāma vānaraḥ rājā vānaramukhyānāṃ yena prasthāpitā vayam", "category": "Epic, Ramayana", "book": "Ramayana", "position": "Kanda 4, Sarga 051, Verse 006"}
{"quote": "agastyacaritām āśāṃ dakṣiṇāṃ yamarakṣitām sahaibhir vānarair mukhyair aṅgadapramukhair vayam", "category": "Epic, Ramayana", "book": "Ramayana", "position": "Kanda 4, Sarga 051, Verse 007"}
{"quote": "rāvaṇaṃ sahitāḥ sarve rākṣasaṃ kāmarūpiṇam sītayā saha vaidehyā mārgadhvam iti coditāḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 008"}
{"quote": "vicitya tu vayaṃ sarve samagrāṃ dakṣiṇāṃ diśam bubhukṣitāḥ pariśrāntā vṛkṣamūlam upāśritāḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 009"}
{"quote": "vivarṇavadanāḥ sarve sarve dhyānaparāyaṇāḥ nādhigacchāmahe pāraṃ magnāś cintāmahārṇave", "category": "Epic, Ramayana", "book": "Ramayana", "position": "Kanda 4, Sarga 051, Verse 010"}
{"quote": "cārayantas tataś cakṣur dṛṣṭavanto mahad bilam latāpādapasaṃchannaṃ timireṇa samāvṛtam", "category": "Epic, Ramayana", "book": "Ramayana", "position": "Kanda 4, Sarga 051, Verse 011"}
{"quote": "asmād dhaṃsā jalaklinnāḥ pakṣaiḥ salilareṇubhiḥ kurarāḥ sārasāś caiva niṣpatanti patatriṇaḥ sādhv atra praviśāmeti mayā tūktāḥ plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 012"}
{"quote": "teṣām api hi sarveṣām anumānam upāgatam gacchāmaḥ praviśāmeti bhartṛkāryatvarānvitāḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 013"}
{"quote": "tato gāḍhaṃ nipatitā gṛhya hastau parasparam idaṃ praviṣṭāḥ sahasā bilaṃ timirasaṃvṛtam", "category": "Epic, Ramayana", "book": "Ramayana", "position": "Kanda 4, Sarga 051, Verse 014"}
{"quote": "etan naḥ kāyam etena kṛtyena vayam āgatāḥ tvāṃ caivopagatāḥ sarve paridyūnā bubhukṣitāḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 015"}
{"quote": "ātithyadharmadattāni mūlāni ca phalāni ca asmābhir upabhuktāni bubhukṣāparipīḍitaiḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 016"}
{"quote": "yat tvayā rakṣitāḥ sarve mriyamāṇā bubhukṣayā brūhi pratyupakārārthaṃ kiṃ te kurvantu vānarāḥ", "category": "Epic, Ramayana", "book": "Ramayana", "position": "Kanda 4, Sarga 051, Verse 017"}
{"quote": "evam uktā tu sarvajñā vānarais taiḥ svayaṃprabhā pratyuvāca tataḥ sarvān idaṃ vānarayūthapam", "category": "Epic, Ramayana", "book": "Ramayana", "position": "Kanda 4, Sarga 051, Verse 018"}
{"quote": "sarveṣāṃ parituṣṭāsmi vānarāṇāṃ tarasvinām carantyā mama dharmeṇa na kāryam iha kena cit", "category": "Epic, Ramayana", "book": "Ramayana", "position": "Kanda 4, Sarga 051, Verse 019"}
{"quote": "evam uktaḥ śubhaṃ vākyaṃ tāpasyā dharmasaṃhitam uvāca hanumān vākyaṃ tām aninditaceṣṭitām", "category": "Epic, Ramayana", "book": "Ramayana", "position": "Kanda 4, Sarga 052, Verse 001"}
{"quote": "śaraṇaṃ tvāṃ prapannāḥ smaḥ sarve vai dharmacāriṇi yaḥ kṛtaḥ samayo 'smākaṃ sugrīveṇa mahātmanā sa tu kālo vyatikrānto bile ca parivartatām", "category": "Epic, Ramayana", "book": "Ramayana", "position": "Kanda 4, Sarga 052, Verse 002"}
{"quote": "sā tvam asmād bilād ghorād uttārayitum arhasi", "category": "Epic, Ramayana", "book": "Ramayana", "position": "Kanda 4, Sarga 052, Verse 003"}
{"quote": "tasmāt sugrīvavacanād atikrāntān gatāyuṣaḥ trātum arhasi naḥ sarvān sugrīvabhayaśaṅkitān", "category": "Epic, Ramayana", "book": "Ramayana", "position": "Kanda 4, Sarga 052, Verse 004"}
{"quote": "mahac ca kāryam asmābhiḥ kartavyaṃ dharmacāriṇi tac cāpi na kṛtaṃ kāryam asmābhir iha vāsibhiḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 005"}
{"quote": "evam uktā hanumatā tāpasī vākyam abravīt jīvatā duṣkaraṃ manye praviṣṭena nivartitum", "category": "Epic, Ramayana", "book": "Ramayana", "position": "Kanda 4, Sarga 052, Verse 006"}
{"quote": "tapasas tu prabhāvena niyamopārjitena ca sarvān eva bilād asmād uddhariṣyāmi vānarān", "category": "Epic, Ramayana", "book": "Ramayana", "position": "Kanda 4, Sarga 052, Verse 007"}
{"quote": "nimīlayata cakṣūṃṣi sarve vānarapuṃgavāḥ na hi niṣkramituṃ śakyam animīlitalocanaiḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 008"}
{"quote": "tataḥ saṃmīlitāḥ sarve sukumārāṅgulaiḥ karaiḥ sahasā pidadhur dṛṣṭiṃ hṛṣṭā gamanakāṅkṣiṇaḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 009"}
{"quote": "vānarās tu mahātmāno hastaruddhamukhās tadā nimeṣāntaramātreṇa bilād uttāritās tayā", "category": "Epic, Ramayana", "book": "Ramayana", "position": "Kanda 4, Sarga 052, Verse 010"}
{"quote": "tatas tān vānarān sarvāṃs tāpasī dharmacāriṇī niḥsṛtān viṣamāt tasmāt samāśvāsyedam abravīt", "category": "Epic, Ramayana", "book": "Ramayana", "position": "Kanda 4, Sarga 052, Verse 011"}
{"quote": "eṣa vindhyo giriḥ śrīmān nānādrumalatāyutaḥ eṣa prasavaṇaḥ śailaḥ sāgaro 'yaṃ mahodadhiḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 012"}
{"quote": "svasti vo 'stu gamiṣyāmi bhavanaṃ vānararṣabhāḥ ity uktvā tad bilaṃ śrīmat praviveśa svayaṃprabhā", "category": "Epic, Ramayana", "book": "Ramayana", "position": "Kanda 4, Sarga 052, Verse 013"}
{"quote": "tatas te dadṛśur ghoraṃ sāgaraṃ varuṇālayam apāram abhigarjantaṃ ghorair ūrmibhir ākulam", "category": "Epic, Ramayana", "book": "Ramayana", "position": "Kanda 4, Sarga 052, Verse 014"}
{"quote": "mayasya māyā vihitaṃ giridurgaṃ vicinvatām teṣāṃ māso vyatikrānto yo rājñā samayaḥ kṛtaḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 015"}
{"quote": "vindhyasya tu gireḥ pāde saṃprapuṣpitapādape upaviśya mahābhāgāś cintām āpedire tadā", "category": "Epic, Ramayana", "book": "Ramayana", "position": "Kanda 4, Sarga 052, Verse 016"}
{"quote": "tataḥ puṣpātibhārāgrāṃl latāśatasamāvṛtān drumān vāsantikān dṛṣṭvā babhūvur bhayaśaṅkitāḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 017"}
{"quote": "te vasantam anuprāptaṃ prativedya parasparam naṣṭasaṃdeśakālārthā nipetur dharaṇītale", "category": "Epic, Ramayana", "book": "Ramayana", "position": "Kanda 4, Sarga 052, Verse 018"}
{"quote": "sa tu siṃharṣabha skandhaḥ pīnāyatabhujaḥ kapiḥ yuvarājo mahāprājña aṅgado vākyam abravīt", "category": "Epic, Ramayana", "book": "Ramayana", "position": "Kanda 4, Sarga 052, Verse 019"}
{"quote": "śāsanāt kapirājasya vayaṃ sarve vinirgatāḥ māsaḥ pūrṇo bilasthānāṃ harayaḥ kiṃ na budhyate", "category": "Epic, Ramayana", "book": "Ramayana", "position": "Kanda 4, Sarga 052, Verse 020"}
{"quote": "tasminn atīte kāle tu sugrīveṇa kṛte svayam prāyopaveśanaṃ yuktaṃ sarveṣāṃ ca vanaukasām", "category": "Epic, Ramayana", "book": "Ramayana", "position": "Kanda 4, Sarga 052, Verse 021"}
{"quote": "tīkṣṇaḥ prakṛtyā sugrīvaḥ svāmibhāve vyavasthitaḥ na kṣamiṣyati naḥ sarvān aparādhakṛto gatān", "category": "Epic, Ramayana", "book": "Ramayana", "position": "Kanda 4, Sarga 052, Verse 022"}
{"quote": "apravṛttau ca sītāyāḥ pāpam eva kariṣyati tasmāt kṣamam ihādyaiva prāyopaviśanaṃ hi naḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 023"}
{"quote": "tyaktvā putrāṃś ca dārāṃś ca dhanāni ca gṛhāṇi ca yāvan na ghātayed rājā sarvān pratigatān itaḥ vadhenāpratirūpeṇa śreyān mṛtyur ihaiva naḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 024"}
{"quote": "na cāhaṃ yauvarājyena sugrīveṇābhiṣecitaḥ narendreṇābhiṣikto 'smi rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 4, Sarga 052, Verse 025"}
{"quote": "sa pūrvaṃ baddhavairo māṃ rājā dṛṣṭvā vyatikramam ghātayiṣyati daṇḍena tīkṣṇena kṛtaniścayaḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 026"}
{"quote": "kiṃ me suhṛdbhir vyasanaṃ paśyadbhir jīvitāntare ihaiva prāyam āsiṣye puṇye sāgararodhasi", "category": "Epic, Ramayana", "book": "Ramayana", "position": "Kanda 4, Sarga 052, Verse 027"}
{"quote": "etac chrutvā kumāreṇa yuvarājena bhāṣitam sarve te vānaraśreṣṭhāḥ karuṇaṃ vākyam abruvan", "category": "Epic, Ramayana", "book": "Ramayana", "position": "Kanda 4, Sarga 052, Verse 028"}
{"quote": "tīkṣṇaḥ prakṛtyā sugrīvaḥ priyāsaktaś ca rāghavaḥ adṛṣṭāyāṃ ca vaidehyāṃ dṛṣṭvāsmāṃś ca samāgatān", "category": "Epic, Ramayana", "book": "Ramayana", "position": "Kanda 4, Sarga 052, Verse 029"}
{"quote": "rāghavapriyakāmārthaṃ ghātayiṣyaty asaṃśayam na kṣamaṃ cāparāddhānāṃ gamanaṃ svāmipārśvataḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 030"}
{"quote": "plavaṃgamānāṃ tu bhayārditānāṃ śrutvā vacas tāra idaṃ babhāṣe alaṃ viṣādena bilaṃ praviśya vasāma sarve yadi rocate vaḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 031"}
{"quote": "idaṃ hi māyā vihitaṃ sudurgamaṃ prabhūtavṛkṣodakabhojyapeyam ihāsti no naiva bhayaṃ puraṃdarān na rāghavād vānararājato 'pi vā", "category": "Epic, Ramayana", "book": "Ramayana", "position": "Kanda 4, Sarga 052, Verse 032"}
{"quote": "śrutvāṅgadasyāpi vaco 'nukūlam ūcuś ca sarve harayaḥ pratītāḥ yathā na hanyema tathāvidhānam asaktam adyaiva vidhīyatāṃ naḥ", "category": "Epic, Ramayana", "book": "Ramayana", "position": "Kanda 4, Sarga 052, Verse 033"}
{"quote": "tathā bruvati tāre tu tārādhipativarcasi atha mene hṛtaṃ rājyaṃ hanumān aṅgadena tat", "category": "Epic, Ramayana", "book": "Ramayana", "position": "Kanda 4, Sarga 053, Verse 001"}
{"quote": "buddhyā hy aṣṭāṅgayā yuktaṃ caturbalasamanvitam caturdaśaguṇaṃ mene hanumān vālinaḥ sutam", "category": "Epic, Ramayana", "book": "Ramayana", "position": "Kanda 4, Sarga 053, Verse 002"}
{"quote": "āpūryamāṇaṃ śaśvac ca tejobalaparākramaiḥ śaśinaṃ śuklapakṣādau vardhamānam iva śriyā", "category": "Epic, Ramayana", "book": "Ramayana", "position": "Kanda 4, Sarga 053, Verse 003"}
{"quote": "bṛhaspatisamaṃ buddhyā vikrame sadṛśaṃ pituḥ śuśrūṣamāṇaṃ tārasya śukrasyeva puraṃdaram", "category": "Epic, Ramayana", "book": "Ramayana", "position": "Kanda 4, Sarga 053, Verse 004"}
{"quote": "bhartur arthe pariśrāntaṃ sarvaśāstraviśāradam abhisaṃdhātum ārebhe hanumān aṅgadaṃ tataḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 005"}
{"quote": "sa caturṇām upāyānāṃ tṛtīyam upavarṇayan bhedayām āsa tān sarvān vānarān vākyasaṃpadā", "category": "Epic, Ramayana", "book": "Ramayana", "position": "Kanda 4, Sarga 053, Verse 006"}
{"quote": "teṣu sarveṣu bhinneṣu tato 'bhīṣayad aṅgadam bhīṣaṇair bahubhir vākyaiḥ kopopāyasamanvitaiḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 007"}
{"quote": "tvaṃ samarthataraḥ pitrā yuddhe tāreya vai dhuram dṛḍhaṃ dhārayituṃ śaktaḥ kapirājyaṃ yathā pitā", "category": "Epic, Ramayana", "book": "Ramayana", "position": "Kanda 4, Sarga 053, Verse 008"}
{"quote": "nityam asthiracittā hi kapayo haripuṃgava nājñāpyaṃ viṣahiṣyanti putradārān vinā tvayā", "category": "Epic, Ramayana", "book": "Ramayana", "position": "Kanda 4, Sarga 053, Verse 009"}
{"quote": "tvāṃ naite hy anuyuñjeyuḥ pratyakṣaṃ pravadāmi te yathāyaṃ jāmbavān nīlaḥ suhotraś ca mahākapiḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 010"}
{"quote": "na hy ahaṃ ta ime sarve sāmadānādibhir guṇaiḥ daṇḍena na tvayā śakyāḥ sugrīvād apakarṣitum", "category": "Epic, Ramayana", "book": "Ramayana", "position": "Kanda 4, Sarga 053, Verse 011"}
{"quote": "vigṛhyāsanam apy āhur durbalena balīyasaḥ ātmarakṣākaras tasmān na vigṛhṇīta durbalaḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 012"}
{"quote": "yāṃ cemāṃ manyase dhātrīm etad bilam iti śrutam etal lakṣmaṇabāṇānām īṣatkāryaṃ vidāraṇe", "category": "Epic, Ramayana", "book": "Ramayana", "position": "Kanda 4, Sarga 053, Verse 013"}
{"quote": "svalpaṃ hi kṛtam indreṇa kṣipatā hy aśaniṃ purā lakṣmaṇo niśitair bāṇair bhindyāt patrapuṭaṃ yathā lakṣmaṇasya ca nārācā bahavaḥ santi tadvidhāḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 014"}
{"quote": "avasthāne yadaiva tvam āsiṣyasi paraṃtapa tadaiva harayaḥ sarve tyakṣyanti kṛtaniścayāḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 015"}
{"quote": "smarantaḥ putradārāṇāṃ nityodvignā bubhukṣitāḥ kheditā duḥkhaśayyābhis tvāṃ kariṣyanti pṛṣṭhataḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 016"}
{"quote": "sa tvaṃ hīnaḥ suhṛdbhiś ca hitakāmaiś ca bandhubhiḥ tṛṇād api bhṛśodvignaḥ spandamānād bhaviṣyasi", "category": "Epic, Ramayana", "book": "Ramayana", "position": "Kanda 4, Sarga 053, Verse 017"}
{"quote": "na ca jātu na hiṃsyus tvāṃ ghorā lakṣmaṇasāyakāḥ apavṛttaṃ jighāṃsanto mahāvegā durāsadāḥ", "category": "Epic, Ramayana", "book": "Ramayana", "position": "Kanda 4, Sarga 053, Verse 018"}
{"quote": "asmābhis tu gataṃ sārdhaṃ vinītavad upasthitam ānupūrvyāt tu sugrīvo rājye tvāṃ sthāpayiṣyati", "category": "Epic, Ramayana", "book": "Ramayana", "position": "Kanda 4, Sarga 053, Verse 019"}
{"quote": "dharmakāmaḥ pitṛvyas te prītikāmo dṛḍhavrataḥ śuciḥ satyapratijñaś ca nā tvāṃ jātu jighāṃsati", "category": "Epic, Ramayana", "book": "Ramayana", "position": "Kanda 4, Sarga 053, Verse 020"}
{"quote": "priyakāmaś ca te mātus tadarthaṃ cāsya jīvitam tasyāpatyaṃ ca nāsty anyat tasmād aṅgada gamyatām", "category": "Epic, Ramayana", "book": "Ramayana", "position": "Kanda 4, Sarga 053, Verse 021"}
{"quote": "śrutvā hanumato vākyaṃ praśritaṃ dharmasaṃhitam svāmisatkārasaṃyuktam aṅgado vākyam abravīt", "category": "Epic, Ramayana", "book": "Ramayana", "position": "Kanda 4, Sarga 054, Verse 001"}
{"quote": "sthairyaṃ sarvātmanā śaucam ānṛśaṃsyam athārjavam vikramaiś caiva dhairyaṃ ca sugrīve nopapadyate", "category": "Epic, Ramayana", "book": "Ramayana", "position": "Kanda 4, Sarga 054, Verse 002"}
{"quote": "bhrātur jyeṣṭhasya yo bhāryāṃ jīvito mahiṣīṃ priyām dharmeṇa mātaraṃ yas tu svīkaroti jugupsitaḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 003"}
{"quote": "kathaṃ sa dharmaṃ jānīte yena bhrātrā durātmanā yuddhāyābhiniyuktena bilasya pihitaṃ mukham", "category": "Epic, Ramayana", "book": "Ramayana", "position": "Kanda 4, Sarga 054, Verse 004"}
{"quote": "satyāt pāṇigṛhītaś ca kṛtakarmā mahāyaśāḥ vismṛto rāghavo yena sa kasya sukṛtaṃ smaret", "category": "Epic, Ramayana", "book": "Ramayana", "position": "Kanda 4, Sarga 054, Verse 005"}
{"quote": "lakṣmaṇasya bhayād yena nādharmabhayabhīruṇā ādiṣṭā mārgituṃ sītāṃ dharmam asmin kathaṃ bhavet", "category": "Epic, Ramayana", "book": "Ramayana", "position": "Kanda 4, Sarga 054, Verse 006"}
{"quote": "tasmin pāpe kṛtaghne tu smṛtihīne calātmani āryaḥ ko viśvasej jātu tat kulīno jijīviṣuḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 007"}
{"quote": "rājye putraṃ pratiṣṭhāpya saguṇo nirguṇo 'pi vā kathaṃ śatrukulīnaṃ māṃ sugrīvo jīvayiṣyati", "category": "Epic, Ramayana", "book": "Ramayana", "position": "Kanda 4, Sarga 054, Verse 008"}
{"quote": "bhinnamantro 'parāddhaś ca hīnaśaktiḥ kathaṃ hy aham kiṣkindhāṃ prāpya jīveyam anātha iva durbalaḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 009"}
{"quote": "upāṃśudaṇḍena hi māṃ bandhanenopapādayet śaṭhaḥ krūro nṛśaṃsaś ca sugrīvo rājyakāraṇāt", "category": "Epic, Ramayana", "book": "Ramayana", "position": "Kanda 4, Sarga 054, Verse 010"}
{"quote": "bandhanāc cāvasādān me śreyaḥ prāyopaveśanam anujānīta māṃ sarve gṛhān gacchantu vānarāḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 011"}
{"quote": "ahaṃ vaḥ pratijānāmi na gamiṣyāmy ahaṃ purīm ihaiva prāyam āsiṣye śreyo maraṇam eva me", "category": "Epic, Ramayana", "book": "Ramayana", "position": "Kanda 4, Sarga 054, Verse 012"}
{"quote": "abhivādanapūrvaṃ tu rājā kuśalam eva ca vācyas tato yavīyān me sugrīvo vānareśvaraḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 013"}
{"quote": "ārogyapūrvaṃ kuśalaṃ vācyā mātā rumā ca me mātaraṃ caiva me tārām āśvāsayitum arhatha", "category": "Epic, Ramayana", "book": "Ramayana", "position": "Kanda 4, Sarga 054, Verse 014"}
{"quote": "prakṛtyā priyaputrā sā sānukrośā tapasvinī vinaṣṭaṃ mām iha śrutvā vyaktaṃ hāsyati jīvitam", "category": "Epic, Ramayana", "book": "Ramayana", "position": "Kanda 4, Sarga 054, Verse 015"}
{"quote": "etāvad uktvā vacanaṃ vṛddhān apy abhivādya ca saṃviveśāṅgado bhūmau rudan darbheṣu durmanāḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 016"}
{"quote": "tasya saṃviśatas tatra rudanto vānararṣabhāḥ nayanebhyaḥ pramumucur uṣṇaṃ vai vāriduḥkhitāḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 017"}
{"quote": "sugrīvaṃ caiva nindantaḥ praśaṃsantaś ca vālinam parivāryāṅgado sarve vyavasyan prāyam āsitum", "category": "Epic, Ramayana", "book": "Ramayana", "position": "Kanda 4, Sarga 054, Verse 018"}
{"quote": "mataṃ tad vāliputrasya vijñāya plavagarṣabhāḥ upaspṛśyodakaṃ sarve prāṅmukhāḥ samupāviśan dakṣiṇāgreṣu darbheṣu udaktīraṃ samāśritāḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 019"}
{"quote": "sa saṃviśadbhir bahubhir mahīdharo mahādrikūṭapramitaiḥ plavaṃgamaiḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 020"}
{"quote": "babhūva saṃnāditanirjharāntaro bhṛśaṃ nadadbhir jaladair ivolbaṇaiḥ", "category": "Epic, Ramayana", "book": "Ramayana", "position": "Kanda 4, Sarga 054, Verse 021"}
{"quote": "upaviṣṭās tu te sarve yasmin prāyaṃ giristhale harayo gṛdhrarājaś ca taṃ deśam upacakrame", "category": "Epic, Ramayana", "book": "Ramayana", "position": "Kanda 4, Sarga 055, Verse 001"}
{"quote": "sāmpātir nāma nāmnā tu cirajīvī vihaṃgamaḥ bhrātā jaṭāyuṣaḥ śrīmān prakhyātabalapauruṣaḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 002"}
{"quote": "kandarād abhiniṣkramya sa vindhyasya mahāgireḥ upaviṣṭān harīn dṛṣṭvā hṛṣṭātmā giram abravīt", "category": "Epic, Ramayana", "book": "Ramayana", "position": "Kanda 4, Sarga 055, Verse 003"}
{"quote": "vidhiḥ kila naraṃ loke vidhānenānuvartate yathāyaṃ vihito bhakṣyaś cirān mahyam upāgataḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 004"}
{"quote": "paramparāṇāṃ bhakṣiṣye vānarāṇāṃ mṛtaṃ mṛtam uvācaivaṃ vacaḥ pakṣī tān nirīkṣya plavaṃgamān", "category": "Epic, Ramayana", "book": "Ramayana", "position": "Kanda 4, Sarga 055, Verse 005"}
{"quote": "tasya tad vacanaṃ śrutvā bhakṣalubdhasya pakṣiṇaḥ aṅgadaḥ param āyasto hanūmantam athābravīt", "category": "Epic, Ramayana", "book": "Ramayana", "position": "Kanda 4, Sarga 055, Verse 006"}
{"quote": "paśya sītāpadeśena sākṣād vaivasvato yamaḥ imaṃ deśam anuprāpto vānarāṇāṃ vipattaye", "category": "Epic, Ramayana", "book": "Ramayana", "position": "Kanda 4, Sarga 055, Verse 007"}
{"quote": "rāmasya na kṛtaṃ kāryaṃ rājño na ca vacaḥ kṛtam harīṇām iyam ajñātā vipattiḥ sahasāgatā", "category": "Epic, Ramayana", "book": "Ramayana", "position": "Kanda 4, Sarga 055, Verse 008"}
{"quote": "vaidehyāḥ priyakāmena kṛtaṃ karma jaṭāyuṣā gṛdhrarājena yat tatra śrutaṃ vas tad aśeṣataḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 009"}
{"quote": "tathā sarvāṇi bhūtāni tiryagyonigatāny api priyaṃ kurvanti rāmasya tyaktvā prāṇān yathā vayam", "category": "Epic, Ramayana", "book": "Ramayana", "position": "Kanda 4, Sarga 055, Verse 010"}
{"quote": "rāghavārthe pariśrāntā vayaṃ saṃtyaktajīvitāḥ kāntārāṇi prapannāḥ sma na ca paśyāma maithilīm", "category": "Epic, Ramayana", "book": "Ramayana", "position": "Kanda 4, Sarga 055, Verse 011"}
{"quote": "sa sukhī gṛdhrarājas tu rāvaṇena hato raṇe muktaś ca sugrīvabhayād gataś ca paramāṃ gatim", "category": "Epic, Ramayana", "book": "Ramayana", "position": "Kanda 4, Sarga 055, Verse 012"}
{"quote": "jaṭāyuṣo vināśena rājño daśarathasya ca haraṇena ca vaidehyāḥ saṃśayaṃ harayo gatāḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 013"}
{"quote": "rāmalakṣmaṇayor vāsām araṇye saha sītayā rāghavasya ca bāṇena vālinaś ca tathā vadhaḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 014"}
{"quote": "rāmakopād aśeṣāṇāṃ rākṣasānāṃ tathā vadhaḥ kaikeyyā varadānena idaṃ hi vikṛtaṃ kṛtam", "category": "Epic, Ramayana", "book": "Ramayana", "position": "Kanda 4, Sarga 055, Verse 015"}
{"quote": "tat tu śrutvā tadā vākyam aṅgadasya mukhodgatam abravīd vacanaṃ gṛdhras tīkṣṇatuṇḍo mahāsvanaḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 016"}
{"quote": "ko 'yaṃ girā ghoṣayati prāṇaiḥ priyatarasya me jaṭāyuṣo vadhaṃ bhrātuḥ kampayann iva me manaḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 017"}
{"quote": "katham āsīj janasthāne yuddhaṃ rākṣasagṛdhrayoḥ nāmadheyam idaṃ bhrātuś cirasyādya mayā śrutam", "category": "Epic, Ramayana", "book": "Ramayana", "position": "Kanda 4, Sarga 055, Verse 018"}
{"quote": "yavīyaso guṇajñasya ślāghanīyasya vikramaiḥ tad iccheyam ahaṃ śrotuṃ vināśaṃ vānararṣabhāḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 019"}
{"quote": "bhrātur jaṭāyuṣas tasya janasthānanivāsinaḥ tasyaiva ca mama bhrātuḥ sakhā daśarathaḥ katham yasya rāmaḥ priyaḥ putro jyeṣṭho gurujanapriyaḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 020"}
{"quote": "sūryāṃśudagdhapakṣatvān na śaknomi visarpitum iccheyaṃ parvatād asmād avatartum ariṃdamāḥ", "category": "Epic, Ramayana", "book": "Ramayana", "position": "Kanda 4, Sarga 055, Verse 021"}
{"quote": "śokād bhraṣṭasvaram api śrutvā te hariyūthapāḥ śraddadhur naiva tad vākyaṃ karmaṇā tasya śaṅkitāḥ", "category": "Epic, Ramayana", "book": "Ramayana", "position": "Kanda 4, Sarga 056, Verse 001"}
{"quote": "te prāyam upaviṣṭās tu dṛṣṭvā gṛdhraṃ plavaṃgamāḥ cakrur buddhiṃ tadā raudrāṃ sarvān no bhakṣayiṣyati", "category": "Epic, Ramayana", "book": "Ramayana", "position": "Kanda 4, Sarga 056, Verse 002"}
{"quote": "sarvathā prāyam āsīnān yadi no bhakṣayiṣyati kṛtakṛtyā bhaviṣyāmaḥ kṣipraṃ siddhim ito gatāḥ", "category": "Epic, Ramayana", "book": "Ramayana", "position": "Kanda 4, Sarga 056, Verse 003"}
{"quote": "etāṃ buddhiṃ tataś cakruḥ sarve te vānararṣabhāḥ avatārya gireḥ śṛṅgād gṛdhram āhāṅgadas tadā", "category": "Epic, Ramayana", "book": "Ramayana", "position": "Kanda 4, Sarga 056, Verse 004"}
{"quote": "babhūvur kṣarajo nāma vānarendraḥ pratāpavān mamāryaḥ pārthivaḥ pakṣin dhārmikau tasya cātmajau", "category": "Epic, Ramayana", "book": "Ramayana", "position": "Kanda 4, Sarga 056, Verse 005"}
{"quote": "sugrīvaś caiva valī ca putrāv oghabalāv ubhau loke viśrutakarmābhūd rājā vālī pitā mama", "category": "Epic, Ramayana", "book": "Ramayana", "position": "Kanda 4, Sarga 056, Verse 006"}
{"quote": "rājā kṛtsnasya jagata ikṣvākūṇāṃ mahārathaḥ rāmo dāśarathiḥ śrīmān praviṣṭo daṇḍakāvanam", "category": "Epic, Ramayana", "book": "Ramayana", "position": "Kanda 4, Sarga 056, Verse 007"}
{"quote": "lakṣmaṇena saha bhrātrā vaidehyā cāpi bhāryayā pitur nideśanirato dharmyaṃ panthānam āśritaḥ tasya bhāryā janasthānād rāvaṇena hṛtā balāt", "category": "Epic, Ramayana", "book": "Ramayana", "position": "Kanda 4, Sarga 056, Verse 008"}
{"quote": "rāmasya ca pitur mitraṃ jaṭāyur nāma gṛdhrarāṭ dadarśa sītāṃ vaidehīṃ hriyamāṇāṃ vihāyasā", "category": "Epic, Ramayana", "book": "Ramayana", "position": "Kanda 4, Sarga 056, Verse 009"}
{"quote": "rāvaṇaṃ virathaṃ kṛtvā sthāpayitvā ca maithilīm pariśrāntaś ca vṛddhaś ca rāvaṇena hato raṇe", "category": "Epic, Ramayana", "book": "Ramayana", "position": "Kanda 4, Sarga 056, Verse 010"}
{"quote": "evaṃ gṛdhro hatas tena rāvaṇena bahīyasā saṃskṛtaś cāpi rāmeṇa gataś ca gatim uttamām", "category": "Epic, Ramayana", "book": "Ramayana", "position": "Kanda 4, Sarga 056, Verse 011"}
{"quote": "tato mama pitṛvyeṇa sugrīveṇa mahātmanā cakāra rāghavaḥ sakhyaṃ so 'vadhīt pitaraṃ mama", "category": "Epic, Ramayana", "book": "Ramayana", "position": "Kanda 4, Sarga 056, Verse 012"}
{"quote": "māma pitrā viruddho hi sugrīvaḥ sacivaiḥ saha nihatya vālinaṃ rāmas tatas tam abhiṣecayat", "category": "Epic, Ramayana", "book": "Ramayana", "position": "Kanda 4, Sarga 056, Verse 013"}
{"quote": "sa rājye sthāpitas tena sugrīvo vānareśvaraḥ rājā vānaramukhyānāṃ yena prasthāpitā vayam", "category": "Epic, Ramayana", "book": "Ramayana", "position": "Kanda 4, Sarga 056, Verse 014"}
{"quote": "evaṃ rāmaprayuktās tu mārgamāṇās tatas tataḥ vaidehīṃ nādhigacchāmo rātrau sūryaprabhām iva", "category": "Epic, Ramayana", "book": "Ramayana", "position": "Kanda 4, Sarga 056, Verse 015"}
{"quote": "te vayaṃ daṇdakāraṇyaṃ vicitya susamāhitāḥ ajñānāt tu praviṣṭāḥ sma dharaṇyā vivṛtaṃ bilam", "category": "Epic, Ramayana", "book": "Ramayana", "position": "Kanda 4, Sarga 056, Verse 016"}
{"quote": "mayasya māyā vihitaṃ tad bilaṃ ca vicinvatām vyatītas tatra no māso yo rājñā sāmayaḥ kṛtaḥ", "category": "Epic, Ramayana", "book": "Ramayana", "position": "Kanda 4, Sarga 056, Verse 017"}
{"quote": "te vayaṃ kapirājasya sarve vacanakāriṇaḥ kṛtāṃ saṃsthām atikrāntā bhayāt prāyam upāsmahe", "category": "Epic, Ramayana", "book": "Ramayana", "position": "Kanda 4, Sarga 056, Verse 018"}
{"quote": "kruddhe tasmiṃs tu kākutsthe sugrīve ca salakṣmaṇe gatānām api sarveṣāṃ tatra no nāsti jīvitam", "category": "Epic, Ramayana", "book": "Ramayana", "position": "Kanda 4, Sarga 056, Verse 019"}
{"quote": "ity uktaḥ karuṇaṃ vākyaṃ vānarais tyaktajīvitaiḥ sabāṣpo vānarān gṛdhraḥ pratyuvāca mahāsvanaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 001"}
{"quote": "yavīyān mama sa bhrātā jaṭāyur nāma vānarāḥ yamākhyāta hataṃ yuddhe rāvaṇena balīyasā", "category": "Epic, Ramayana", "book": "Ramayana", "position": "Kanda 4, Sarga 057, Verse 002"}
{"quote": "vṛddhabhāvād apakṣatvāc chṛṇvaṃs tad api marṣaye na hi me śaktir adyāsti bhrātur vairavimokṣaṇe", "category": "Epic, Ramayana", "book": "Ramayana", "position": "Kanda 4, Sarga 057, Verse 003"}
{"quote": "purā vṛtravadhe vṛtte sa cāhaṃ ca jayaiṣiṇau ādityam upayātau svo jvalantaṃ raśmimālinam", "category": "Epic, Ramayana", "book": "Ramayana", "position": "Kanda 4, Sarga 057, Verse 004"}
{"quote": "āvṛtyākāśamārgeṇa javena sma gatau bhṛśam madhyaṃ prāpte ca sūrye ca jaṭāyur avasīdati", "category": "Epic, Ramayana", "book": "Ramayana", "position": "Kanda 4, Sarga 057, Verse 005"}
{"quote": "tam ahaṃ bhrātaraṃ dṛṣṭvā sūryaraśmibhir arditam pakṣābhyaṃ chādayām āsa snehāt paramavihvalam", "category": "Epic, Ramayana", "book": "Ramayana", "position": "Kanda 4, Sarga 057, Verse 006"}
{"quote": "nirdagdhapakṣaḥ patito vindhye 'haṃ vānarottamāḥ aham asmin vasan bhrātuḥ pravṛttiṃ nopalakṣaye", "category": "Epic, Ramayana", "book": "Ramayana", "position": "Kanda 4, Sarga 057, Verse 007"}
{"quote": "jaṭāyuṣas tv evam ukto bhrātrā saṃpātinā tadā yuvarājo mahāprājñaḥ pratyuvācāṅgadas tadā", "category": "Epic, Ramayana", "book": "Ramayana", "position": "Kanda 4, Sarga 057, Verse 008"}
{"quote": "jaṭāyuṣo yadi bhrātā śrutaṃ te gaditaṃ mayā ākhyāhi yadi jānāsi nilayaṃ tasya rakṣasaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 009"}
{"quote": "adīrghadarśinaṃ taṃ vā rāvaṇaṃ rākṣasādhipam antike yadi vā dūre yadi jānāsi śaṃsa naḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 010"}
{"quote": "tato 'bravīn mahātejā jyeṣṭho bhrātā jaṭāyuṣaḥ ātmānurūpaṃ vacanaṃ vānarān saṃpraharṣayan", "category": "Epic, Ramayana", "book": "Ramayana", "position": "Kanda 4, Sarga 057, Verse 011"}
{"quote": "nirdagdhapakṣo gṛdhro 'haṃ gatavīryaḥ plavaṃgamāḥ vāṅmātreṇa tu rāmasya kariṣye sāhyam uttamam", "category": "Epic, Ramayana", "book": "Ramayana", "position": "Kanda 4, Sarga 057, Verse 012"}
{"quote": "jānāmi vāruṇāl lokān viṣṇos traivikramān api devāsuravimardāṃś ca amṛtasya ca manthanam", "category": "Epic, Ramayana", "book": "Ramayana", "position": "Kanda 4, Sarga 057, Verse 013"}
{"quote": "rāmasya yad idaṃ kāryaṃ kartavyaṃ prathamaṃ mayā jarayā ca hṛtaṃ tejaḥ prāṇāś ca śithilā mama", "category": "Epic, Ramayana", "book": "Ramayana", "position": "Kanda 4, Sarga 057, Verse 014"}
{"quote": "taruṇī rūpasaṃpannā sarvābharaṇabhūṣitā hriyamāṇā mayā dṛṣṭā rāvaṇena durātmanā", "category": "Epic, Ramayana", "book": "Ramayana", "position": "Kanda 4, Sarga 057, Verse 015"}
{"quote": "krośantī rāma rāmeti lakṣmaṇeti ca bhāminī bhūṣaṇāny apavidhyantī gātrāṇi ca vidhunvatī", "category": "Epic, Ramayana", "book": "Ramayana", "position": "Kanda 4, Sarga 057, Verse 016"}
{"quote": "sūryaprabheva śailāgre tasyāḥ kauśeyam uttamam asite rākṣase bhāti yathā vā taḍidambude", "category": "Epic, Ramayana", "book": "Ramayana", "position": "Kanda 4, Sarga 057, Verse 017"}
{"quote": "tāṃ tu sītām ahaṃ manye rāmasya parikīrtanāt śrūyatāṃ me kathayato nilayaṃ tasya rakṣasaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 018"}
{"quote": "putro viśravasaḥ sākṣād bhrātā vaiśravaṇasya ca adhyāste nagarīṃ laṅkāṃ rāvaṇo nāma rākasaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 019"}
{"quote": "ito dvīpe samudrasya saṃpūrṇe śatayojane tasmiṃl laṅkā purī ramyā nirmitā viśvakarmaṇā", "category": "Epic, Ramayana", "book": "Ramayana", "position": "Kanda 4, Sarga 057, Verse 020"}
{"quote": "tasyāṃ vasati vaidehī dīnā kauśeyavāsinī rāvaṇāntaḥpure ruddhā rākṣasībhiḥ surakṣitā", "category": "Epic, Ramayana", "book": "Ramayana", "position": "Kanda 4, Sarga 057, Verse 021"}
{"quote": "janakasyātmajāṃ rājñas tasyāṃ drakṣyatha maithilīm laṅkāyām atha guptāyāṃ sāgareṇa samantataḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 022"}
{"quote": "saṃprāpya sāgarasyāntaṃ saṃpūrṇaṃ śatayojanam āsādya dakṣiṇaṃ kūlaṃ tato drakṣyatha rāvaṇam", "category": "Epic, Ramayana", "book": "Ramayana", "position": "Kanda 4, Sarga 057, Verse 023"}
{"quote": "tatraiva tvaritāḥ kṣipraṃ vikramadhvaṃ plavaṃgamāḥ jñānena khalu paśyāmi dṛṣṭvā pratyāgamiṣyatha", "category": "Epic, Ramayana", "book": "Ramayana", "position": "Kanda 4, Sarga 057, Verse 024"}
{"quote": "ādyaḥ panthāḥ kuliṅgānāṃ ye cānye dhānyajīvinaḥ dvitīyo balibhojānāṃ ye ca vṛkṣaphalāśinaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 025"}
{"quote": "bhāsās tṛtīyaṃ gacchanti krauñcāś ca kuraraiḥ saha śyenāś caturthaṃ gacchanti gṛdhrā gacchanti pañcamam", "category": "Epic, Ramayana", "book": "Ramayana", "position": "Kanda 4, Sarga 057, Verse 026"}
{"quote": "balavīryopapannānāṃ rūpayauvanaśālinām ṣaṣṭhas tu panthā haṃsānāṃ vainateyagatiḥ parā vainateyāc ca no janma sarveṣāṃ vānararṣabhāḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 027"}
{"quote": "garhitaṃ tu kṛtaṃ karma yena sma piśitāśanāḥ ihastho 'haṃ prapaśyāmi rāvaṇaṃ jānakīṃ tathā", "category": "Epic, Ramayana", "book": "Ramayana", "position": "Kanda 4, Sarga 057, Verse 028"}
{"quote": "asmākam api sauvarṇaṃ divyaṃ cakṣurbalaṃ tathā tasmād āhāravīryeṇa nisargeṇa ca vānarāḥ āyojanaśatāt sāgrād vayaṃ paśyāma nityaśaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 029"}
{"quote": "asmākaṃ vihitā vṛttir nisārgeṇa ca dūrataḥ vihitā pādamūle tu vṛttiś caraṇayodhinām", "category": "Epic, Ramayana", "book": "Ramayana", "position": "Kanda 4, Sarga 057, Verse 030"}
{"quote": "upāyo dṛśyatāṃ kaś cil laṅghane lavaṇāmbhasaḥ abhigamya tu vaidehīṃ samṛddhārthā gamiṣyatha", "category": "Epic, Ramayana", "book": "Ramayana", "position": "Kanda 4, Sarga 057, Verse 031"}
{"quote": "samudraṃ netum icchāmi bhavadbhir varuṇālayam pradāsyāmy udakaṃ bhrātuḥ svargatasya mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 032"}
{"quote": "tato nītvā tu taṃ deśaṃ tīre nadanadīpateḥ nirdagdhapakṣaṃ saṃpātiṃ vānarāḥ sumahaujasaḥ", "category": "Epic, Ramayana", "book": "Ramayana", "position": "Kanda 4, Sarga 057, Verse 033"}
{"quote": "punaḥ pratyānayitvā vai taṃ deśaṃ patageśvaram babhūvur vānarā hṛṣṭāḥ pravṛttim upalabhya te", "category": "Epic, Ramayana", "book": "Ramayana", "position": "Kanda 4, Sarga 057, Verse 034"}
{"quote": "tatas tad amṛtāsvādaṃ gṛdhrarājena bhāṣitam niśamya vadato hṛṣṭās te vacaḥ plavagarṣabhāḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 001"}
{"quote": "jāmbavān vai hariśreṣṭhaḥ saha sarvaiḥ plavaṃgamaiḥ bhūtalāt sahasotthāya gṛdhrarājānam abravīt", "category": "Epic, Ramayana", "book": "Ramayana", "position": "Kanda 4, Sarga 058, Verse 002"}
{"quote": "kva sītā kena vā dṛṣṭā ko vā harati maithilīm tad ākhyātu bhavān sarvaṃ gatir bhava vanaukasām", "category": "Epic, Ramayana", "book": "Ramayana", "position": "Kanda 4, Sarga 058, Verse 003"}
{"quote": "ko dāśarathibāṇānāṃ vajraveganipātinām svayaṃ lakṣmaṇam uktānāṃ na cintayati vikramam", "category": "Epic, Ramayana", "book": "Ramayana", "position": "Kanda 4, Sarga 058, Verse 004"}
{"quote": "sa harīn prītisaṃyuktān sītā śrutisamāhitān punar āśvāsayan prīta idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 058, Verse 005"}
{"quote": "śrūyatām iha vaidehyā yathā me haraṇaṃ śrutam yena cāpi mamākhyātaṃ yatra cāyatalocanā", "category": "Epic, Ramayana", "book": "Ramayana", "position": "Kanda 4, Sarga 058, Verse 006"}
{"quote": "aham asmin girau durge bahuyojanam āyate cirān nipatito vṛddhaḥ kṣīṇaprāṇaparākramaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 007"}
{"quote": "taṃ mām evaṃgataṃ putraḥ supārśvo nāma nāmataḥ āhāreṇa yathākālaṃ bibharti patatāṃ varaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 008"}
{"quote": "tīkṣṇakāmās tu gandharvās tīkṣṇakopā bhujaṃgamāḥ mṛgāṇāṃ tu bhayaṃ tīkṣṇaṃ tatas tīkṣṇakṣudhā vayam", "category": "Epic, Ramayana", "book": "Ramayana", "position": "Kanda 4, Sarga 058, Verse 009"}
{"quote": "sa kadā cit kṣudhārtasya mama cāhārakāṅkṣiṇaḥ gatasūryo 'hani prāpto mama putro hy anāmiṣaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 010"}
{"quote": "sa mayā vṛddhabhāvāc ca kopāc ca paribhartsitaḥ kṣutpipāsā parītena kumāraḥ patatāṃ varaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 011"}
{"quote": "sa mamāhārasaṃrodhāt pīḍitaḥ prītivardhanaḥ anumānya yathātattvam idaṃ vacanam abravīt", "category": "Epic, Ramayana", "book": "Ramayana", "position": "Kanda 4, Sarga 058, Verse 012"}
{"quote": "ahaṃ tāta yathākālam āmiṣārthī kham āplutaḥ mahendrasya girer dvāram āvṛtya ca samāsthitaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 013"}
{"quote": "tatra sattvasahasrāṇāṃ sāgarāntaracāriṇām panthānam eko 'dhyavasaṃ saṃniroddhum avāṅmukhaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 014"}
{"quote": "tatra kaś cin mayā dṛṣṭaḥ sūryodayasamaprabhām striyam ādāya gacchan vai bhinnāñjanacayopamaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 015"}
{"quote": "so 'ham abhyavahārārthī tau dṛṣṭvā kṛtaniścayaḥ tena sāmnā vinītena panthānam abhiyācitaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 016"}
{"quote": "na hi sāmopapannānāṃ prahartā vidyate kva cit nīceṣv api janaḥ kaś cit kim aṅga bata madvidhaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 017"}
{"quote": "sa yātas tejasā vyoma saṃkṣipann iva vegataḥ athāhaṃ khe carair bhūtair abhigamya sabhājitaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 018"}
{"quote": "diṣṭyā jīvasi tāteti abruvan māṃ maharṣayaḥ kathaṃ cit sakalatro 'sau gatas te svasty asaṃśayam", "category": "Epic, Ramayana", "book": "Ramayana", "position": "Kanda 4, Sarga 058, Verse 019"}
{"quote": "evam uktas tato 'haṃ taiḥ siddhaiḥ paramaśobhanaiḥ sa ca me rāvaṇo rājā rakṣasāṃ prativeditaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 020"}
{"quote": "haran dāśarather bhāryāṃ rāmasya janakātmajām bhraṣṭābharaṇakauśeyāṃ śokavegaparājitām", "category": "Epic, Ramayana", "book": "Ramayana", "position": "Kanda 4, Sarga 058, Verse 021"}
{"quote": "rāmalakṣmaṇayor nāma krośantīṃ muktamūrdhajām eṣa kālātyayas tāvad iti vākyavidāṃ varaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 022"}
{"quote": "etam arthaṃ samagraṃ me supārśvaḥ pratyavedayat tac chrutvāpi hi me buddhir nāsīt kā cit parākrame", "category": "Epic, Ramayana", "book": "Ramayana", "position": "Kanda 4, Sarga 058, Verse 023"}
{"quote": "apakṣo hi kathaṃ pakṣī karma kiṃ cid upakramet yat tu śakyaṃ mayā kartuṃ vāgbuddhiguṇavartinā", "category": "Epic, Ramayana", "book": "Ramayana", "position": "Kanda 4, Sarga 058, Verse 024"}
{"quote": "śrūyatāṃ tat pravakṣyāmi bhavatāṃ pauruṣāśrayam vāṅmatibhyāṃ hi sārveṣāṃ kariṣyāmi priyaṃ hi vaḥ yad dhi dāśaratheḥ kāryaṃ mama tan nātra saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 025"}
{"quote": "te bhavanto matiśreṣṭhā balavanto manasvinaḥ sahitāḥ kapirājena devair api durāsadāḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 026"}
{"quote": "rāmalakṣmaṇabāṇāś ca niśitāḥ kaṅkapatriṇaḥ trayāṇām api lokānāṃ paryāptās trāṇanigrahe", "category": "Epic, Ramayana", "book": "Ramayana", "position": "Kanda 4, Sarga 058, Verse 027"}
{"quote": "kāmaṃ khalu daśagrīvas tejobalasamanvitaḥ bhavatāṃ tu samarthānāṃ na kiṃ cid api duṣkaram", "category": "Epic, Ramayana", "book": "Ramayana", "position": "Kanda 4, Sarga 058, Verse 028"}
{"quote": "tad alaṃ kālasaṃgena kriyatāṃ buddhiniścayaḥ na hi karmasu sajjante buddhimanto bhavadvidhāḥ", "category": "Epic, Ramayana", "book": "Ramayana", "position": "Kanda 4, Sarga 058, Verse 029"}
{"quote": "tataḥ kṛtodakaṃ snātaṃ taṃ gṛdhraṃ hariyūthapāḥ upaviṣṭā girau durge parivārya samantataḥ", "category": "Epic, Ramayana", "book": "Ramayana", "position": "Kanda 4, Sarga 059, Verse 001"}
{"quote": "tam aṅgadam upāsīnaṃ taiḥ sarvair haribhir vṛtam janitapratyayo harṣāt saṃpātiḥ punar abravīt", "category": "Epic, Ramayana", "book": "Ramayana", "position": "Kanda 4, Sarga 059, Verse 002"}
{"quote": "kṛtvā niḥśabdam ekāgrāḥ śṛṇvantu harayo mama tattvaṃ saṃkīrtayiṣyāmi yathā jānāmi maithilīm", "category": "Epic, Ramayana", "book": "Ramayana", "position": "Kanda 4, Sarga 059, Verse 003"}
{"quote": "asya vindhyasya śikhare patito 'smi purā vane sūryātapaparītāṅgo nirdagdhaḥ sūryaraśmibhiḥ", "category": "Epic, Ramayana", "book": "Ramayana", "position": "Kanda 4, Sarga 059, Verse 004"}
{"quote": "labdhasaṃjñas tu ṣaḍrātrād vivaśo vihvalann iva vīkṣamāṇo diśaḥ sarvā nābhijānāmi kiṃ cana", "category": "Epic, Ramayana", "book": "Ramayana", "position": "Kanda 4, Sarga 059, Verse 005"}
{"quote": "tatas tu sāgarāñ śailān nadīḥ sarvāḥ sarāṃsi ca vanāny aṭavideśāṃś ca samīkṣya matir āgamat", "category": "Epic, Ramayana", "book": "Ramayana", "position": "Kanda 4, Sarga 059, Verse 006"}
{"quote": "hṛṣṭapakṣigaṇākīrṇaḥ kandarāntarakūṭavān dakṣiṇasyodadhes tīre vindhyo 'yam iti niścitaḥ", "category": "Epic, Ramayana", "book": "Ramayana", "position": "Kanda 4, Sarga 059, Verse 007"}
{"quote": "āsīc cātrāśramaṃ puṇyaṃ surair api supūjitam ṛṣir niśākaro nāma yasminn ugratapābhavat", "category": "Epic, Ramayana", "book": "Ramayana", "position": "Kanda 4, Sarga 059, Verse 008"}
{"quote": "aṣṭau varṣasahasrāṇi tenāsminn ṛṣiṇā vinā vasato mama dharmajñāḥ svargate tu niśākare", "category": "Epic, Ramayana", "book": "Ramayana", "position": "Kanda 4, Sarga 059, Verse 009"}
{"quote": "avatīrya ca vindhyāgrāt kṛcchreṇa viṣamāc chanaiḥ tīkṣṇadarbhāṃ vasumatīṃ duḥkhena punar āgataḥ", "category": "Epic, Ramayana", "book": "Ramayana", "position": "Kanda 4, Sarga 059, Verse 010"}
{"quote": "tam ṛṣiṃ draṣṭu kāmo 'smi duḥkhenābhyāgato bhṛśam jaṭāyuṣā mayā caiva bahuśo 'bhigato hi saḥ", "category": "Epic, Ramayana", "book": "Ramayana", "position": "Kanda 4, Sarga 059, Verse 011"}
{"quote": "tasyāśramapadābhyāśe vavur vātāḥ sugandhinaḥ vṛkṣo nāpuṣpitaḥ kaś cid aphalo vā na dṛśyate", "category": "Epic, Ramayana", "book": "Ramayana", "position": "Kanda 4, Sarga 059, Verse 012"}
{"quote": "upetya cāśramaṃ puṇyaṃ vṛkṣamūlam upāśritaḥ draṣṭukāmaḥ pratīkṣe ca bhagavantaṃ niśākaram", "category": "Epic, Ramayana", "book": "Ramayana", "position": "Kanda 4, Sarga 059, Verse 013"}
{"quote": "athāpaśyam adūrastham ṛṣiṃ jvalitatejasaṃ kṛtābhiṣekaṃ durdharṣam upāvṛttam udaṅmukham", "category": "Epic, Ramayana", "book": "Ramayana", "position": "Kanda 4, Sarga 059, Verse 014"}
{"quote": "tam ṛkṣāḥ sṛmarā vyāghrāḥ siṃhā nāgāḥ sarīsṛpāḥ parivāryopagacchanti dātāraṃ prāṇino yathā", "category": "Epic, Ramayana", "book": "Ramayana", "position": "Kanda 4, Sarga 059, Verse 015"}
{"quote": "tataḥ prāptam ṛṣiṃ jñātvā tāni sattvāni vai yayuḥ praviṣṭe rājani yathā sarvaṃ sāmātyakaṃ balam", "category": "Epic, Ramayana", "book": "Ramayana", "position": "Kanda 4, Sarga 059, Verse 016"}
{"quote": "ṛṣis tu dṛṣṭvā māṃ tuṣṭaḥ praviṣṭaś cāśramaṃ punaḥ muhūrtamātrān niṣkramya tataḥ kāryam apṛcchata", "category": "Epic, Ramayana", "book": "Ramayana", "position": "Kanda 4, Sarga 059, Verse 017"}
{"quote": "saumya vaikalyatāṃ dṛṣṭvā roṃṇāṃ te nāvagamyate agnidagdhāv imau pakṣau tvak caiva vraṇitā tava", "category": "Epic, Ramayana", "book": "Ramayana", "position": "Kanda 4, Sarga 059, Verse 018"}
{"quote": "dvau gṛdhrau dṛṣṭapūrvau me mātariśvasamau jave gṛdhrāṇāṃ caiva rājānau bhrātarau kāmarūpiṇau", "category": "Epic, Ramayana", "book": "Ramayana", "position": "Kanda 4, Sarga 059, Verse 019"}
{"quote": "jyeṣṭhas tvaṃ tu ca saṃpātir jaṭāyur anujas tava mānuṣaṃ rūpam āsthāya gṛhṇītāṃ caraṇau mama", "category": "Epic, Ramayana", "book": "Ramayana", "position": "Kanda 4, Sarga 059, Verse 020"}
{"quote": "kiṃ te vyādhisamutthānaṃ pakṣayoḥ patanaṃ katham daṇḍo vāyaṃ dhṛtaḥ kena sarvam ākhyāhi pṛcchataḥ", "category": "Epic, Ramayana", "book": "Ramayana", "position": "Kanda 4, Sarga 059, Verse 021"}
{"quote": "tatas tad dāruṇaṃ karma duṣkaraṃ sāhasāt kṛtam ācacakṣe muneḥ sarvaṃ sūryānugamanaṃ tathā", "category": "Epic, Ramayana", "book": "Ramayana", "position": "Kanda 4, Sarga 060, Verse 001"}
{"quote": "bhagavan vraṇayuktatvāl lajjayā cākulendriyaḥ pariśrānto na śaknomi vacanaṃ paribhāṣitum", "category": "Epic, Ramayana", "book": "Ramayana", "position": "Kanda 4, Sarga 060, Verse 002"}
{"quote": "ahaṃ caiva jaṭāyuś ca saṃgharṣād darpamohitau ākāśaṃ patitau vīrau jighāsantau parākramam", "category": "Epic, Ramayana", "book": "Ramayana", "position": "Kanda 4, Sarga 060, Verse 003"}
{"quote": "kailāsaśikhare baddhvā munīnām agrataḥ paṇam raviḥ syād anuyātavyo yāvad astaṃ mahāgirim", "category": "Epic, Ramayana", "book": "Ramayana", "position": "Kanda 4, Sarga 060, Verse 004"}
{"quote": "athāvāṃ yugapat prāptāv apaśyāva mahītale rathacakrapramāṇāni nagarāṇi pṛthak pṛthak", "category": "Epic, Ramayana", "book": "Ramayana", "position": "Kanda 4, Sarga 060, Verse 005"}
{"quote": "kva cid vāditraghoṣāṃś ca brahmaghoṣāṃś ca śuśruva gāyantīś cāṅganā bahvīḥ paśyāvo raktavāsasaḥ", "category": "Epic, Ramayana", "book": "Ramayana", "position": "Kanda 4, Sarga 060, Verse 006"}
{"quote": "tūrṇam utpatya cākāśam ādityapatham āsthitau āvām ālokayāvas tad vanaṃ śādvalasaṃsthitam", "category": "Epic, Ramayana", "book": "Ramayana", "position": "Kanda 4, Sarga 060, Verse 007"}
{"quote": "upalair iva saṃchannā dṛśyate bhūḥ śiloccayaiḥ āpagābhiś ca saṃvītā sūtrair iva vasuṃdharā", "category": "Epic, Ramayana", "book": "Ramayana", "position": "Kanda 4, Sarga 060, Verse 008"}
{"quote": "himavāṃś caiva vindhyaś ca meruś ca sumahān nagaḥ bhūtale saṃprakāśante nāgā iva jalāśaye", "category": "Epic, Ramayana", "book": "Ramayana", "position": "Kanda 4, Sarga 060, Verse 009"}
{"quote": "tīvrasvedaś ca khedaś ca bhayaṃ cāsīt tadāvayoḥ samāviśata mohaś ca mohān mūrchā ca dāruṇā", "category": "Epic, Ramayana", "book": "Ramayana", "position": "Kanda 4, Sarga 060, Verse 010"}
{"quote": "na dig vijñāyate yāmyā nāgenyā na ca vāruṇī yugānte niyato loko hato dagdha ivāgninā", "category": "Epic, Ramayana", "book": "Ramayana", "position": "Kanda 4, Sarga 060, Verse 011"}
{"quote": "yatnena mahatā bhūyo raviḥ samavalokitaḥ tulyaḥ pṛthvīpramāṇena bhāskaraḥ pratibhāti nau", "category": "Epic, Ramayana", "book": "Ramayana", "position": "Kanda 4, Sarga 060, Verse 012"}
{"quote": "jaṭāyur mām anāpṛcchya nipapāta mahīṃ tataḥ taṃ dṛṣṭvā tūrṇam ākāśād ātmānaṃ muktavān aham", "category": "Epic, Ramayana", "book": "Ramayana", "position": "Kanda 4, Sarga 060, Verse 013"}
{"quote": "pakṣibhyāṃ ca mayā gupto jaṭāyur na pradahyata pramādāt tatra nirdagdhaḥ patan vāyupathād aham", "category": "Epic, Ramayana", "book": "Ramayana", "position": "Kanda 4, Sarga 060, Verse 014"}
{"quote": "āśaṅke taṃ nipatitaṃ janasthāne jaṭāyuṣam ahaṃ tu patito vindhye dagdhapakṣo jaḍīkṛtaḥ", "category": "Epic, Ramayana", "book": "Ramayana", "position": "Kanda 4, Sarga 060, Verse 015"}
{"quote": "rājyena hīno bhrātrā ca pakṣābhyāṃ vikrameṇa ca sarvathā martum evecchan patiṣye śikharād gireḥ", "category": "Epic, Ramayana", "book": "Ramayana", "position": "Kanda 4, Sarga 060, Verse 016"}
{"quote": "evam uktvā muniśreṣṭham arudaṃ duḥkhito bhṛśam atha dhyātvā muhūrtaṃ tu bhagavān idam abravīt", "category": "Epic, Ramayana", "book": "Ramayana", "position": "Kanda 4, Sarga 061, Verse 001"}
{"quote": "pakṣau ca te prapakṣau ca punar anyau bhaviṣyataḥ cakṣuṣī caiva prāṇāś ca vikramaś ca balaṃ ca te", "category": "Epic, Ramayana", "book": "Ramayana", "position": "Kanda 4, Sarga 061, Verse 002"}
{"quote": "purāṇe sumahat kāryaṃ bhaviṣyaṃ hi mayā śrutam dṛṣṭaṃ me tapasā caiva śrutvā ca viditaṃ mama", "category": "Epic, Ramayana", "book": "Ramayana", "position": "Kanda 4, Sarga 061, Verse 003"}
{"quote": "rājā daśaratho nāma kaś cid ikṣvākunandanaḥ tasya putro mahātejā rāmo nāma bhaviṣyati", "category": "Epic, Ramayana", "book": "Ramayana", "position": "Kanda 4, Sarga 061, Verse 004"}
{"quote": "araṇyaṃ ca saha bhrātrā lakṣmaṇena gamiṣyati tasminn arthe niyuktaḥ san pitrā satyaparākramaḥ", "category": "Epic, Ramayana", "book": "Ramayana", "position": "Kanda 4, Sarga 061, Verse 005"}
{"quote": "nairṛto rāvaṇo nāma tasyā bhāryāṃ hariṣyati rākṣasendro janasthānād avadhyaḥ suradānavaiḥ", "category": "Epic, Ramayana", "book": "Ramayana", "position": "Kanda 4, Sarga 061, Verse 006"}
{"quote": "sā ca kāmaiḥ pralobhyantī bhakṣyair bhojyaiś ca maithilī na bhokṣyati mahābhāgā duḥkhamagnā yaśasvinī", "category": "Epic, Ramayana", "book": "Ramayana", "position": "Kanda 4, Sarga 061, Verse 007"}
{"quote": "paramānnaṃ tu vaidehyā jñātvā dāsyati vāsavaḥ yad annam amṛtaprakhyaṃ surāṇām api durlabham", "category": "Epic, Ramayana", "book": "Ramayana", "position": "Kanda 4, Sarga 061, Verse 008"}
{"quote": "tad annaṃ maithilī prāpya vijñāyendrād idaṃ tv iti agram uddhṛtya rāmāya bhūtale nirvapiṣyati", "category": "Epic, Ramayana", "book": "Ramayana", "position": "Kanda 4, Sarga 061, Verse 009"}
{"quote": "yadi jīvati me bhartā lakṣmaṇena saha prabhuḥ devatvaṃ gatayor vāpi tayor annam idaṃ tv iti", "category": "Epic, Ramayana", "book": "Ramayana", "position": "Kanda 4, Sarga 061, Verse 010"}
{"quote": "eṣyanty anveṣakās tasyā rāmadūtāḥ plavaṃgamāḥ ākhyeyā rāmamahiṣī tvayā tebhyo vihaṃgama", "category": "Epic, Ramayana", "book": "Ramayana", "position": "Kanda 4, Sarga 061, Verse 011"}
{"quote": "sarvathā tu na gantavyam īdṛśaḥ kva gamiṣyasi deśakālau pratīkṣasva pakṣau tvaṃ pratipatsyase", "category": "Epic, Ramayana", "book": "Ramayana", "position": "Kanda 4, Sarga 061, Verse 012"}
{"quote": "utsaheyam ahaṃ kartum adyaiva tvāṃ sapakṣakam ihasthas tvaṃ tu lokānāṃ hitaṃ kāryaṃ kariṣyasi", "category": "Epic, Ramayana", "book": "Ramayana", "position": "Kanda 4, Sarga 061, Verse 013"}
{"quote": "tvayāpi khalu tat kāryaṃ tayoś ca nṛpaputrayoḥ brāhmaṇānāṃ surāṇāṃ ca munīnāṃ vāsavasya ca", "category": "Epic, Ramayana", "book": "Ramayana", "position": "Kanda 4, Sarga 061, Verse 014"}
{"quote": "icchāmy aham api draṣṭuṃ bhrātaru rāmalakṣmaṇau necche ciraṃ dhārayituṃ prāṇāṃs tyakṣye kalevaram", "category": "Epic, Ramayana", "book": "Ramayana", "position": "Kanda 4, Sarga 061, Verse 015"}
{"quote": "etair anyaiś ca bahubhir vākyair vākyaviśāradaḥ māṃ praśasyābhyanujñāpya praviṣṭaḥ sa svam āśramam", "category": "Epic, Ramayana", "book": "Ramayana", "position": "Kanda 4, Sarga 062, Verse 001"}
{"quote": "kandarāt tu visarpitvā parvatasya śanaiḥ śanaiḥ ahaṃ vindhyaṃ samāruhya bhavataḥ pratipālaye", "category": "Epic, Ramayana", "book": "Ramayana", "position": "Kanda 4, Sarga 062, Verse 002"}
{"quote": "adya tv etasya kālasya sāgraṃ varṣaśataṃ gatam deśakālapratīkṣo 'smi hṛdi kṛtvā muner vacaḥ", "category": "Epic, Ramayana", "book": "Ramayana", "position": "Kanda 4, Sarga 062, Verse 003"}
{"quote": "mahāprasthānam āsādya svargate tu niśākare māṃ nirdahati saṃtāpo vitarkair bahubhir vṛtam", "category": "Epic, Ramayana", "book": "Ramayana", "position": "Kanda 4, Sarga 062, Verse 004"}
{"quote": "utthitāṃ maraṇe buddhiṃ muni vākyair nivartaye buddhir yā tena me dattā prāṇasaṃrakṣaṇāya tu sā me 'panayate duḥkhaṃ dīptevāgniśikhā tamaḥ", "category": "Epic, Ramayana", "book": "Ramayana", "position": "Kanda 4, Sarga 062, Verse 005"}
{"quote": "budhyatā ca mayā vīryaṃ rāvaṇasya durātmanaḥ putraḥ saṃtarjito vāgbhir na trātā maithilī katham", "category": "Epic, Ramayana", "book": "Ramayana", "position": "Kanda 4, Sarga 062, Verse 006"}
{"quote": "tasyā vilapitaṃ śrutvā tau ca sītā vinākṛtau na me daśarathasnehāt putreṇotpāditaṃ priyam", "category": "Epic, Ramayana", "book": "Ramayana", "position": "Kanda 4, Sarga 062, Verse 007"}
{"quote": "tasya tv evaṃ bruvāṇasya saṃpāter vānaraiḥ saha utpetatus tadā pakṣau samakṣaṃ vanacāriṇām", "category": "Epic, Ramayana", "book": "Ramayana", "position": "Kanda 4, Sarga 062, Verse 008"}
{"quote": "sa dṛṣṭvā svāṃ tanuṃ pakṣair udgatair aruṇacchadaiḥ praharṣam atulaṃ lebhe vānarāṃś cedam abravīt", "category": "Epic, Ramayana", "book": "Ramayana", "position": "Kanda 4, Sarga 062, Verse 009"}
{"quote": "niśākarasya maharṣeḥ prabhāvād amitātmanaḥ ādityaraśminirdagdhau pakṣau me punar utthitau", "category": "Epic, Ramayana", "book": "Ramayana", "position": "Kanda 4, Sarga 062, Verse 010"}
{"quote": "yauvane vartamānasya mamāsīd yaḥ parākramaḥ tam evādyāvagacchāmi balaṃ pauruṣam eva ca", "category": "Epic, Ramayana", "book": "Ramayana", "position": "Kanda 4, Sarga 062, Verse 011"}
{"quote": "sarvathā kriyatāṃ yatnaḥ sītām adhigamiṣyatha pakṣalābho mamāyaṃ vaḥ siddhipratyaya kārakaḥ", "category": "Epic, Ramayana", "book": "Ramayana", "position": "Kanda 4, Sarga 062, Verse 012"}
{"quote": "ity uktvā tān harīn sarvān saṃpātiḥ patatāṃ varaḥ utpapāta gireḥ śṛṅgāj jijñāsuḥ khagamo gatim", "category": "Epic, Ramayana", "book": "Ramayana", "position": "Kanda 4, Sarga 062, Verse 013"}
{"quote": "tasya tad vacanaṃ śrutvā prītisaṃhṛṣṭamānasāḥ babhūvur hariśārdūlā vikramābhyudayonmukhāḥ", "category": "Epic, Ramayana", "book": "Ramayana", "position": "Kanda 4, Sarga 062, Verse 014"}
{"quote": "atha pavanasamānavikramāḥ plavagavarāḥ pratilabdha pauruṣāḥ abhijidabhimukhāṃ diśaṃ yayur janakasutā parimārgaṇonmukhāḥ", "category": "Epic, Ramayana", "book": "Ramayana", "position": "Kanda 4, Sarga 062, Verse 015"}
{"quote": "ākhyātā gṛdhrarājena samutpatya plavaṃgamāḥ saṃgatāḥ prītisaṃyuktā vineduḥ siṃhavikramāḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 001"}
{"quote": "saṃpāter vacanaṃ śrutvā harayo rāvaṇakṣayam hṛṣṭāḥ sāgaram ājagmuḥ sītādarśanakāṅkṣiṇaḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 002"}
{"quote": "abhikramya tu taṃ deśaṃ dadṛśur bhīmavikramāḥ kṛtsnaṃ lokasya mahataḥ pratibimbam iva sthitam", "category": "Epic, Ramayana", "book": "Ramayana", "position": "Kanda 4, Sarga 063, Verse 003"}
{"quote": "dakṣiṇasya samudrasya samāsādyottarāṃ diśam saṃniveśaṃ tataś cakruḥ sahitā vānarottamāḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 004"}
{"quote": "sattvair mahadbhir vikṛtaiḥ krīḍadbhir vividhair jale vyāttāsyaiḥ sumahākāyair ūrmibhiś ca samākulam", "category": "Epic, Ramayana", "book": "Ramayana", "position": "Kanda 4, Sarga 063, Verse 005"}
{"quote": "prasuptam iva cānyatra krīḍantam iva cānyataḥ kva cit parvatamātraiś ca jalarāśibhir āvṛtam", "category": "Epic, Ramayana", "book": "Ramayana", "position": "Kanda 4, Sarga 063, Verse 006"}
{"quote": "saṃkulaṃ dānavendraiś ca pātālatalavāsibhiḥ romaharṣakaraṃ dṛṣṭvā viṣeduḥ kapikuñjarāḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 007"}
{"quote": "ākāśam iva duṣpāraṃ sāgaraṃ prekṣya vānarāḥ viṣeduḥ sahasā sarve kathaṃ kāryam iti bruvan", "category": "Epic, Ramayana", "book": "Ramayana", "position": "Kanda 4, Sarga 063, Verse 008"}
{"quote": "viṣaṇṇāṃ vāhinīṃ dṛṣṭvā sāgarasya nirīkṣaṇāt āśvāsayām āsa harīn bhayārtān harisattamaḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 009"}
{"quote": "na niṣādena naḥ kāryaṃ viṣādo doṣavattaraḥ viṣādo hanti puruṣaṃ bālaṃ kruddha ivoragaḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 010"}
{"quote": "viṣādo 'yaṃ prasahate vikrame paryupasthite tejasā tasya hīnasya puruṣārtho na sidhyati", "category": "Epic, Ramayana", "book": "Ramayana", "position": "Kanda 4, Sarga 063, Verse 011"}
{"quote": "tasyāṃ rātryāṃ vyatītāyām aṅgado vānaraiḥ saha harivṛddhaiḥ samāgamya punar mantram amantrayat", "category": "Epic, Ramayana", "book": "Ramayana", "position": "Kanda 4, Sarga 063, Verse 012"}
{"quote": "sā vānarāṇāṃ dhvajinī parivāryāṅgadaṃ babhau vāsavaṃ parivāryeva marutāṃ vāhinī sthitā", "category": "Epic, Ramayana", "book": "Ramayana", "position": "Kanda 4, Sarga 063, Verse 013"}
{"quote": "ko 'nyas tāṃ vānarīṃ senāṃ śaktaḥ stambhayituṃ bhavet anyatra vālitanayād anyatra ca hanūmataḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 014"}
{"quote": "tatas tān harivṛddhāṃś ca tac ca sainyam ariṃdamaḥ anumānyāṅgadaḥ śrīmān vākyam arthavad abravīt", "category": "Epic, Ramayana", "book": "Ramayana", "position": "Kanda 4, Sarga 063, Verse 015"}
{"quote": "ka idānīṃ mahātejā laṅghayiṣyati sāgaram kaḥ kariṣyati sugrīvaṃ satyasaṃdham ariṃdamam", "category": "Epic, Ramayana", "book": "Ramayana", "position": "Kanda 4, Sarga 063, Verse 016"}
{"quote": "ko vīro yojanaśataṃ laṅghayeta plavaṃgamāḥ imāṃś ca yūthapān sarvān mocayet ko mahābhayāt", "category": "Epic, Ramayana", "book": "Ramayana", "position": "Kanda 4, Sarga 063, Verse 017"}
{"quote": "kasya prasādād dārāṃś ca putrāṃś caiva gṛhāṇi ca ito nivṛttāḥ paśyema siddhārthāḥ sukhino vayam", "category": "Epic, Ramayana", "book": "Ramayana", "position": "Kanda 4, Sarga 063, Verse 018"}
{"quote": "kasya prasādād rāmaṃ ca lakṣmaṇaṃ ca mahābalam abhigacchema saṃhṛṣṭāḥ sugrīvaṃ ca mahābalam", "category": "Epic, Ramayana", "book": "Ramayana", "position": "Kanda 4, Sarga 063, Verse 019"}
{"quote": "yadi kaś cit samartho vaḥ sāgaraplavane hariḥ sa dadātv iha naḥ śīghraṃ puṇyām abhayadakṣiṇām", "category": "Epic, Ramayana", "book": "Ramayana", "position": "Kanda 4, Sarga 063, Verse 020"}
{"quote": "aṅgadasya vacaḥ śrutvā na kaś cit kiṃ cid abravīt stimitevābhavat sarvā sā tatra harivāhinī", "category": "Epic, Ramayana", "book": "Ramayana", "position": "Kanda 4, Sarga 063, Verse 021"}
{"quote": "punar evāṅgadaḥ prāha tān harīn harisattamaḥ sarve balavatāṃ śreṣṭhā bhavanto dṛḍhavikramāḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 022"}
{"quote": "vyapadeśya kule jātāḥ pūjitāś cāpy abhīkṣṇaśaḥ na hi vo gamane saṃgaḥ kadā cid api kasya cit", "category": "Epic, Ramayana", "book": "Ramayana", "position": "Kanda 4, Sarga 063, Verse 023"}
{"quote": "bruvadhvaṃ yasya yā śaktir gamane plavagarṣabhāḥ", "category": "Epic, Ramayana", "book": "Ramayana", "position": "Kanda 4, Sarga 063, Verse 024"}
{"quote": "tato 'ṅgadavacaḥ śrutvā sarve te vānarottamāḥ svaṃ svaṃ gatau samutsāham āhus tatra yathākramam", "category": "Epic, Ramayana", "book": "Ramayana", "position": "Kanda 4, Sarga 064, Verse 001"}
{"quote": "gajo gavākṣo gavayaḥ śarabho gandhamādanaḥ maindaś ca dvividaś caiva suṣeṇo jāmbavāṃs tathā", "category": "Epic, Ramayana", "book": "Ramayana", "position": "Kanda 4, Sarga 064, Verse 002"}
{"quote": "ābabhāṣe gajas tatra plaveyaṃ daśayojanam gavākṣo yojanāny āha gamiṣyāmīti viṃśatim", "category": "Epic, Ramayana", "book": "Ramayana", "position": "Kanda 4, Sarga 064, Verse 003"}
{"quote": "gavayo vānaras tatra vānarāṃs tān uvāca ha triṃśataṃ tu gamiṣyāmi yojanānāṃ plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 004"}
{"quote": "śarabho vānaras tatra vānarāṃs tān uvāca ha catvāriṃśad gamiṣyāmi yojanānāṃ na saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 005"}
{"quote": "vānarāṃs tu mahātejā abravīd gandhamādanaḥ yojanānāṃ gamiṣyāmi pañcāśat tu na saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 006"}
{"quote": "maindas tu vānaras tatra vānarāṃs tān uvāca ha yojanānāṃ paraṃ ṣaṣṭim ahaṃ plavitum utsahe", "category": "Epic, Ramayana", "book": "Ramayana", "position": "Kanda 4, Sarga 064, Verse 007"}
{"quote": "tatas tatra mahātejā dvividaḥ pratyabhāṣata gamiṣyāmi na saṃdehaḥ saptatiṃ yojanāny aham", "category": "Epic, Ramayana", "book": "Ramayana", "position": "Kanda 4, Sarga 064, Verse 008"}
{"quote": "suṣeṇas tu hariśreṣṭhaḥ proktavān kapisattamān aśītiṃ yojanānāṃ tu plaveyaṃ plavagarṣabhāḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 009"}
{"quote": "teṣāṃ kathayatāṃ tatra sarvāṃs tān anumānya ca tato vṛddhatamas teṣāṃ jāmbavān pratyabhāṣata", "category": "Epic, Ramayana", "book": "Ramayana", "position": "Kanda 4, Sarga 064, Verse 010"}
{"quote": "pūrvam asmākam apy āsīt kaś cid gatiparākramaḥ te vayaṃ vayasaḥ pāram anuprāptāḥ sma sāmpratam", "category": "Epic, Ramayana", "book": "Ramayana", "position": "Kanda 4, Sarga 064, Verse 011"}
{"quote": "kiṃ tu naivaṃ gate śakyam idaṃ kāryam upekṣitum yad arthaṃ kapirājaś ca rāmaś ca kṛtaniścayau", "category": "Epic, Ramayana", "book": "Ramayana", "position": "Kanda 4, Sarga 064, Verse 012"}
{"quote": "sāmprataṃ kālabhedena yā gatis tāṃ nibodhata navatiṃ yojanānāṃ tu gamiṣyāmi na saṃśayaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 013"}
{"quote": "tāṃś ca sarvān hariśreṣṭhāñ jāmbavān punar abravīt na khalv etāvad evāsīd gamane me parākramaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 014"}
{"quote": "mayā mahābalaiś caiva yajñe viṣṇuḥ sanātanaḥ pradakṣiṇīkṛtaḥ pūrvaṃ kramamāṇas trivikramaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 015"}
{"quote": "sa idānīm ahaṃ vṛddhaḥ plavane mandavikramaḥ yauvane ca tadāsīn me balam apratimaṃ paraiḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 016"}
{"quote": "saṃpraty etāvatīṃ śaktiṃ gamane tarkayāmy aham naitāvatā ca saṃsiddhiḥ kāryasyāsya bhaviṣyati", "category": "Epic, Ramayana", "book": "Ramayana", "position": "Kanda 4, Sarga 064, Verse 017"}
{"quote": "athottaram udārārtham abravīd aṅgadas tadā anumānya mahāprājño jāmbavantaṃ mahākapim", "category": "Epic, Ramayana", "book": "Ramayana", "position": "Kanda 4, Sarga 064, Verse 018"}
{"quote": "aham etad gamiṣyāmi yojanānāṃ śataṃ mahat nivartane tu me śaktiḥ syān na veti na niścitam", "category": "Epic, Ramayana", "book": "Ramayana", "position": "Kanda 4, Sarga 064, Verse 019"}
{"quote": "tam uvāca hariśreṣṭho jāmbavān vākyakovidaḥ jñāyate gamane śaktis tava haryṛkṣasattama", "category": "Epic, Ramayana", "book": "Ramayana", "position": "Kanda 4, Sarga 064, Verse 020"}
{"quote": "kāmaṃ śatasahasraṃ vā na hy eṣa vidhir ucyate yojanānāṃ bhavāñ śakto gantuṃ pratinivartitum", "category": "Epic, Ramayana", "book": "Ramayana", "position": "Kanda 4, Sarga 064, Verse 021"}
{"quote": "na hi preṣayitā tata svāmī preṣyaḥ kathaṃ cana bhavatāyaṃ janaḥ sarvaḥ preṣyaḥ plavagasattama", "category": "Epic, Ramayana", "book": "Ramayana", "position": "Kanda 4, Sarga 064, Verse 022"}
{"quote": "bhavān kalatram asmākaṃ svāmibhāve vyavasthitaḥ svāmī kalatraṃ sainyasya gatir eṣā paraṃtapa", "category": "Epic, Ramayana", "book": "Ramayana", "position": "Kanda 4, Sarga 064, Verse 023"}
{"quote": "tasmāt kalatravat tāta pratipālyaḥ sadā bhavān api caitasya kāryasya bhavān mūlam ariṃdama", "category": "Epic, Ramayana", "book": "Ramayana", "position": "Kanda 4, Sarga 064, Verse 024"}
{"quote": "mūlam arthasya saṃrakṣyam eṣa kāryavidāṃ nayaḥ mūle hi sati sidhyanti guṇāḥ puṣpaphalādayaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 025"}
{"quote": "tad bhavān asyā kāryasya sādhane satyavikramaḥ buddhivikramasaṃpanno hetur atra paraṃtapaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 026"}
{"quote": "guruś ca guruputraś ca tvaṃ hi naḥ kapisattama bhavantam āśritya vayaṃ samarthā hy arthasādhane", "category": "Epic, Ramayana", "book": "Ramayana", "position": "Kanda 4, Sarga 064, Verse 027"}
{"quote": "uktavākyaṃ mahāprājñaṃ jāmbavantaṃ mahākapiḥ pratyuvācottaraṃ vākyaṃ vālisūnur athāṅgadaḥ", "category": "Epic, Ramayana", "book": "Ramayana", "position": "Kanda 4, Sarga 064, Verse 028"}
{"quote": "yadi nāhaṃ gamiṣyāmi nānyo vānarapuṃgavaḥ punaḥ khalv idam asmābhiḥ kāryaṃ prāyopaveśanam", "category": "Epic, Ramayana", "book": "Ramayana", "position": "Kanda 4, Sarga 064, Verse 029"}
{"quote": "na hy akṛtvā haripateḥ saṃdeśaṃ tasya dhīmataḥ tatrāpi gatvā prāṇānāṃ paśyāmi parirakṣaṇam", "category": "Epic, Ramayana", "book": "Ramayana", "position": "Kanda 4, Sarga 064, Verse 030"}
{"quote": "sa hi prasāde cātyarthaṃ kope ca harir īśvaraḥ atītya tasya saṃdeśaṃ vināśo gamane bhavet", "category": "Epic, Ramayana", "book": "Ramayana", "position": "Kanda 4, Sarga 064, Verse 031"}
{"quote": "tad yathā hy asya kāryasya na bhavaty anyathā gatiḥ tad bhavān eva dṛṣṭārthaḥ saṃcintayitum arhati", "category": "Epic, Ramayana", "book": "Ramayana", "position": "Kanda 4, Sarga 064, Verse 032"}
{"quote": "so 'ṅgadena tadā vīraḥ pratyuktaḥ plavagarṣabhaḥ jāmbavān uttaraṃ vākyaṃ provācedaṃ tato 'ṅgadam", "category": "Epic, Ramayana", "book": "Ramayana", "position": "Kanda 4, Sarga 064, Verse 033"}
{"quote": "asya te vīra kāryasya na kiṃ cit parihīyate eṣa saṃcodayāmy enaṃ yaḥ kāryaṃ sādhayiṣyati", "category": "Epic, Ramayana", "book": "Ramayana", "position": "Kanda 4, Sarga 064, Verse 034"}
{"quote": "tataḥ pratītaṃ plavatāṃ variṣṭham ekāntam āśritya sukhopaviṣṭam saṃcodayām āsa haripravīro haripravīraṃ hanumantam eva", "category": "Epic, Ramayana", "book": "Ramayana", "position": "Kanda 4, Sarga 064, Verse 035"}
{"quote": "anekaśatasāhasrīṃ viṣaṇṇāṃ harivāhinīm jāmbavān samudīkṣyaivaṃ hanumantam athābravīt", "category": "Epic, Ramayana", "book": "Ramayana", "position": "Kanda 4, Sarga 065, Verse 001"}
{"quote": "vīra vānaralokasya sarvaśāstravidāṃ vara tūṣṇīm ekāntam āśritya hanuman kiṃ na jalpasi", "category": "Epic, Ramayana", "book": "Ramayana", "position": "Kanda 4, Sarga 065, Verse 002"}
{"quote": "hanuman harirājasya sugrīvasya samo hy asi rāmalakṣmaṇayoś cāpi tejasā ca balena ca", "category": "Epic, Ramayana", "book": "Ramayana", "position": "Kanda 4, Sarga 065, Verse 003"}
{"quote": "ariṣṭaneminaḥ putrau vainateyo mahābalaḥ garutmān iva vikhyāta uttamaḥ sarvapakṣiṇām", "category": "Epic, Ramayana", "book": "Ramayana", "position": "Kanda 4, Sarga 065, Verse 004"}
{"quote": "bahuśo hi mayā dṛṣṭaḥ sāgare sa mahābalaḥ bhujagān uddharan pakṣī mahāvego mahāyaśāḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 005"}
{"quote": "pakṣayor yad balaṃ tasya tāvad bhujabalaṃ tava vikramaś cāpi vegaś ca na te tenāpahīyate", "category": "Epic, Ramayana", "book": "Ramayana", "position": "Kanda 4, Sarga 065, Verse 006"}
{"quote": "balaṃ buddhiś ca tejaś ca sattvaṃ ca harisattama viśiṣṭaṃ sarvabhūteṣu kim ātmānaṃ na budhyase", "category": "Epic, Ramayana", "book": "Ramayana", "position": "Kanda 4, Sarga 065, Verse 007"}
{"quote": "apsarāpsarasāṃ śreṣṭhā vikhyātā puñjikasthalā ajñaneti parikhyātā patnī kesariṇo hareḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 008"}
{"quote": "abhiśāpād abhūt tāta vānarī kāmarūpiṇī duhitā vānarendrasya kuñjarasya mahātmanaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 009"}
{"quote": "kapitve cārusarvāṅgī kadā cit kāmarūpiṇī mānuṣaṃ vigrahaṃ kṛtvā yauvanottamaśālinī", "category": "Epic, Ramayana", "book": "Ramayana", "position": "Kanda 4, Sarga 065, Verse 010"}
{"quote": "acarat parvatasyāgre prāvṛḍambudasaṃnibhe vicitramālyābharaṇā mahārhakṣaumavāsinī", "category": "Epic, Ramayana", "book": "Ramayana", "position": "Kanda 4, Sarga 065, Verse 011"}
{"quote": "tasyā vastraṃ viśālākṣyāḥ pītaṃ raktadaśaṃ śubham sthitāyāḥ parvatasyāgre māruto 'paharac chanaiḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 012"}
{"quote": "sa dadarśa tatas tasyā vṛttāv ūrū susaṃhatau stanau ca pīnau sahitau sujātaṃ cāru cānanam", "category": "Epic, Ramayana", "book": "Ramayana", "position": "Kanda 4, Sarga 065, Verse 013"}
{"quote": "tāṃ viśālāyataśroṇīṃ tanumadhyāṃ yaśasvinīm dṛṣṭvaiva śubhasarvāgnīṃ pavanaḥ kāmamohitaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 014"}
{"quote": "sa tāṃ bhujābhyāṃ pīnābhyāṃ paryaṣvajata mārutaḥ manmathāviṣṭasarvāṅgo gatātmā tām aninditām", "category": "Epic, Ramayana", "book": "Ramayana", "position": "Kanda 4, Sarga 065, Verse 015"}
{"quote": "sā tu tatraiva saṃbhrāntā suvṛttā vākyam abravīt ekapatnīvratam idaṃ ko nāśayitum icchati", "category": "Epic, Ramayana", "book": "Ramayana", "position": "Kanda 4, Sarga 065, Verse 016"}
{"quote": "añjanāyā vacaḥ śrutvā mārutaḥ pratyabhāṣata na tvāṃ hiṃsāmi suśroṇi mā bhūt te subhage bhayam", "category": "Epic, Ramayana", "book": "Ramayana", "position": "Kanda 4, Sarga 065, Verse 017"}
{"quote": "manasāsmi gato yat tvāṃ pariṣvajya yaśasvini vīryavān buddhisaṃpannaḥ putras tava bhaviṣyati", "category": "Epic, Ramayana", "book": "Ramayana", "position": "Kanda 4, Sarga 065, Verse 018"}
{"quote": "abhyutthitaṃ tataḥ sūryaṃ bālo dṛṣṭvā mahāvane phalaṃ ceti jighṛkṣus tvam utplutyābhyapato divam", "category": "Epic, Ramayana", "book": "Ramayana", "position": "Kanda 4, Sarga 065, Verse 019"}
{"quote": "śatāni trīṇi gatvātha yojanānāṃ mahākape tejasā tasya nirdhūto na viṣādaṃ tato gataḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 020"}
{"quote": "tāvad āpatatas tūrṇam antarikṣaṃ mahākape kṣiptam indreṇa te vajraṃ krodhāviṣṭena dhīmatā", "category": "Epic, Ramayana", "book": "Ramayana", "position": "Kanda 4, Sarga 065, Verse 021"}
{"quote": "tataḥ śailāgraśikhare vāmo hanur abhajyata tato hi nāmadheyaṃ te hanumān iti kīrtyate", "category": "Epic, Ramayana", "book": "Ramayana", "position": "Kanda 4, Sarga 065, Verse 022"}
{"quote": "tatas tvāṃ nihataṃ dṛṣṭvā vāyur gandhavahaḥ svayam trailokye bhṛśasaṃkruddho na vavau vai prabhañjanaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 023"}
{"quote": "saṃbhrāntāś ca surāḥ sarve trailokye kṣubhite sati prasādayanti saṃkruddhaṃ mārutaṃ bhuvaneśvarāḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 024"}
{"quote": "prasādite ca pavane brahmā tubhyaṃ varaṃ dadau aśastravadhyatāṃ tāta samare satyavikrama", "category": "Epic, Ramayana", "book": "Ramayana", "position": "Kanda 4, Sarga 065, Verse 025"}
{"quote": "vajrasya ca nipātena virujaṃ tvāṃ samīkṣya ca sahasranetraḥ prītātmā dadau te varam uttamam", "category": "Epic, Ramayana", "book": "Ramayana", "position": "Kanda 4, Sarga 065, Verse 026"}
{"quote": "svacchandataś ca maraṇaṃ te bhūyād iti vai prabho sa tvaṃ kesariṇaḥ putraḥ kṣetrajo bhīmavikramaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 027"}
{"quote": "mārutasyaurasaḥ putras tejasā cāpi tatsamaḥ tvaṃ hi vāyusuto vatsa plavane cāpi tatsamaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 028"}
{"quote": "vayam adya gataprāṇā bhavān asmāsu sāmpratam dākṣyavikramasaṃpannaḥ pakṣirāja ivāparaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 029"}
{"quote": "trivikrame mayā tāta saśailavanakānanā triḥ saptakṛtvaḥ pṛthivī parikrāntā pradakṣiṇam", "category": "Epic, Ramayana", "book": "Ramayana", "position": "Kanda 4, Sarga 065, Verse 030"}
{"quote": "tadā cauṣadhayo 'smābhiḥ saṃcitā devaśāsanāt niṣpannam amṛtaṃ yābhis tadāsīn no mahad balam", "category": "Epic, Ramayana", "book": "Ramayana", "position": "Kanda 4, Sarga 065, Verse 031"}
{"quote": "sa idānīm ahaṃ vṛddhaḥ parihīnaparākramaḥ sāmprataṃ kālam asmākaṃ bhavān sarvaguṇānvitaḥ", "category": "Epic, Ramayana", "book": "Ramayana", "position": "Kanda 4, Sarga 065, Verse 032"}
{"quote": "tad vijṛmbhasva vikrāntaḥ plavatām uttamo hy asi tvadvīryaṃ draṣṭukāmeyaṃ sarvā vānaravāhinī", "category": "Epic, Ramayana", "book": "Ramayana", "position": "Kanda 4, Sarga 065, Verse 033"}
{"quote": "uttiṣṭha hariśārdūla laṅghayasva mahārṇavam parā hi sarvabhūtānāṃ hanuman yā gatis tava", "category": "Epic, Ramayana", "book": "Ramayana", "position": "Kanda 4, Sarga 065, Verse 034"}
{"quote": "viṣāṇṇā harayaḥ sarve hanuman kim upekṣase vikramasva mahāvego viṣṇus trīn vikramān iva", "category": "Epic, Ramayana", "book": "Ramayana", "position": "Kanda 4, Sarga 065, Verse 035"}
{"quote": "tatas tu vai jāmbavatābhicoditaḥ pratītavegaḥ pavanātmajaḥ kapiḥ praharṣayaṃs tāṃ harivīra vāhinīṃ cakāra rūpaṃ mahad ātmanas tadā", "category": "Epic, Ramayana", "book": "Ramayana", "position": "Kanda 4, Sarga 065, Verse 036"}
{"quote": "saṃstūyamāno hanumān vyavardhata mahābalaḥ samāvidhya ca lāṅgūlaṃ harṣāc ca balam eyivān", "category": "Epic, Ramayana", "book": "Ramayana", "position": "Kanda 4, Sarga 066, Verse 001"}
{"quote": "tasya saṃstūyamānasya sarvair vānarapuṃgavaiḥ tejasāpūryamāṇasya rūpam āsīd anuttamam", "category": "Epic, Ramayana", "book": "Ramayana", "position": "Kanda 4, Sarga 066, Verse 002"}
{"quote": "yathā vijṛmbhate siṃho vivṛddho girigahvare mārutasyaurasaḥ putras tathā saṃprati jṛmbhate", "category": "Epic, Ramayana", "book": "Ramayana", "position": "Kanda 4, Sarga 066, Verse 003"}
{"quote": "aśobhata mukhaṃ tasya jṛmbhamāṇasya dhīmataḥ ambarīṣopamaṃ dīptaṃ vidhūma iva pāvakaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 004"}
{"quote": "harīṇām utthito madhyāt saṃprahṛṣṭatanūruhaḥ abhivādya harīn vṛddhān hanumān idam abravīt", "category": "Epic, Ramayana", "book": "Ramayana", "position": "Kanda 4, Sarga 066, Verse 005"}
{"quote": "arujan parvatāgrāṇi hutāśanasakho 'nilaḥ balavān aprameyaś ca vāyur ākāśagocaraḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 006"}
{"quote": "tasyāhaṃ śīghravegasya śīghragasya mahātmanaḥ mārutasyaurasaḥ putraḥ plavane nāsti me samaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 007"}
{"quote": "utsaheyaṃ hi vistīrṇam ālikhantam ivāmbaram meruṃ girim asaṃgena parigantuṃ sahasraśaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 008"}
{"quote": "bāhuvegapraṇunnena sāgareṇāham utsahe samāplāvayituṃ lokaṃ saparvatanadīhradam", "category": "Epic, Ramayana", "book": "Ramayana", "position": "Kanda 4, Sarga 066, Verse 009"}
{"quote": "mamorujaṅghāvegena bhaviṣyati samutthitaḥ saṃmūrchitamahāgrāhaḥ samudro varuṇālayaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 010"}
{"quote": "pannagāśanam ākāśe patantaṃ pakṣisevitam vainateyam ahaṃ śaktaḥ parigantuṃ sahasraśaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 011"}
{"quote": "udayāt prasthitaṃ vāpi jvalantaṃ raśmimālinam anastamitam ādityam abhigantuṃ samutsahe", "category": "Epic, Ramayana", "book": "Ramayana", "position": "Kanda 4, Sarga 066, Verse 012"}
{"quote": "tato bhūmim asaṃspṛśya punar āgantum utsahe pravegenaiva mahatā bhīmena plavagarṣabhāḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 013"}
{"quote": "utsaheyam atikrāntuṃ sarvān ākāśagocarān sāgaraṃ kṣobhayiṣyāmi dārayiṣyāmi medinīm", "category": "Epic, Ramayana", "book": "Ramayana", "position": "Kanda 4, Sarga 066, Verse 014"}
{"quote": "parvatān kampayiṣyāmi plavamānaḥ plavaṃgamāḥ hariṣye coruvegena plavamāno mahārṇavam", "category": "Epic, Ramayana", "book": "Ramayana", "position": "Kanda 4, Sarga 066, Verse 015"}
{"quote": "latānāṃ vīrudhāṃ puṣpaṃ pādapānāṃ ca sarvaśaḥ anuyāsyati mām adya plavamānaṃ vihāyasā bhaviṣyati hi me panthāḥ svāteḥ panthā ivāmbare", "category": "Epic, Ramayana", "book": "Ramayana", "position": "Kanda 4, Sarga 066, Verse 016"}
{"quote": "carantaṃ ghoram ākāśam utpatiṣyantam eva ca drakṣyanti nipatantaṃ ca sarvabhūtāni vānarāḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 017"}
{"quote": "mahāmerupratīkāśaṃ māṃ drakṣyadhvaṃ plavaṃgamāḥ divam āvṛtya gacchantaṃ grasamānam ivāmbaram", "category": "Epic, Ramayana", "book": "Ramayana", "position": "Kanda 4, Sarga 066, Verse 018"}
{"quote": "vidhamiṣyāmi jīmūtān kampayiṣyāmi parvatān sāgaraṃ kṣobhayiṣyāmi plavamānaḥ samāhitaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 019"}
{"quote": "vainateyasya vā śaktir mama vā mārutasya vā ṛte suparṇarājānaṃ mārutaṃ vā mahābalam na hi bhūtaṃ prapaśyāmi yo māṃ plutam anuvrajet", "category": "Epic, Ramayana", "book": "Ramayana", "position": "Kanda 4, Sarga 066, Verse 020"}
{"quote": "nimeṣāntaramātreṇa nirālambhanam ambaram sahasā nipatiṣyāmi ghanād vidyud ivotthitā", "category": "Epic, Ramayana", "book": "Ramayana", "position": "Kanda 4, Sarga 066, Verse 021"}
{"quote": "bhaviṣyati hi me rūpaṃ plavamānasya sāgaram viṣṇoḥ prakramamāṇasya tadā trīn vikramān iva", "category": "Epic, Ramayana", "book": "Ramayana", "position": "Kanda 4, Sarga 066, Verse 022"}
{"quote": "buddhyā cāhaṃ prapaśyāmi manaś ceṣṭā ca me tathā ahaṃ drakṣyāmi vaidehīṃ pramodadhvaṃ plavaṃgamāḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 023"}
{"quote": "mārutasya samo vege garuḍasya samo jave ayutaṃ yojanānāṃ tu gamiṣyāmīti me matiḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 024"}
{"quote": "vāsavasya savajrasya brahmaṇo vā svayambhuvaḥ vikramya sahasā hastād amṛtaṃ tad ihānaye laṅkāṃ vāpi samutkṣipya gaccheyam iti me matiḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 025"}
{"quote": "tam evaṃ vānaraśreṣṭhaṃ garjantam amitaujasaṃ uvāca parisaṃhṛṣṭo jāmbavān harisattamaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 026"}
{"quote": "vīra kesariṇaḥ putra vegavan mārutātmaja jñātīnāṃ vipulaṃ śokas tvayā tāta praṇāśitaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 027"}
{"quote": "tava kalyāṇarucayaḥ kapimukhyāḥ samāgatāḥ maṅgalaṃ kāryasiddhyarthaṃ kariṣyanti samāhitāḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 028"}
{"quote": "ṛṣīṇāṃ ca prasādena kapivṛddhamatena ca gurūṇāṃ ca prasādena plavasva tvaṃ mahārṇavam", "category": "Epic, Ramayana", "book": "Ramayana", "position": "Kanda 4, Sarga 066, Verse 029"}
{"quote": "sthāsyāmaś caikapādena yāvadāgamanaṃ tava tvadgatāni ca sarveṣāṃ jīvitāni vanaukasām", "category": "Epic, Ramayana", "book": "Ramayana", "position": "Kanda 4, Sarga 066, Verse 030"}
{"quote": "tatas tu hariśārdūlas tān uvāca vanaukasaḥ neyaṃ mama mahī vegaṃ plavane dhārayiṣyati", "category": "Epic, Ramayana", "book": "Ramayana", "position": "Kanda 4, Sarga 066, Verse 031"}
{"quote": "etāni hi nagasyāsya śilāsaṃkaṭaśālinaḥ śikharāṇi mahendrasya sthirāṇi ca mahānti ca", "category": "Epic, Ramayana", "book": "Ramayana", "position": "Kanda 4, Sarga 066, Verse 032"}
{"quote": "etāni mama niṣpeṣaṃ pādayoḥ patatāṃ varāḥ plavato dhārayiṣyanti yojanānām itaḥ śatam", "category": "Epic, Ramayana", "book": "Ramayana", "position": "Kanda 4, Sarga 066, Verse 033"}
{"quote": "tatas tu mārutaprakhyaḥ sa harir mārutātmajaḥ āruroha nagaśreṣṭhaṃ mahendram arimardanaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 034"}
{"quote": "vṛtaṃ nānāvidhair vṛkṣair mṛgasevitaśādvalam latākusumasaṃbādhaṃ nityapuṣpaphaladrumam", "category": "Epic, Ramayana", "book": "Ramayana", "position": "Kanda 4, Sarga 066, Verse 035"}
{"quote": "siṃhaśārdūlacaritaṃ mattamātaṅgasevitam mattadvijagaṇodghuṣṭaṃ salilotpīḍasaṃkulam", "category": "Epic, Ramayana", "book": "Ramayana", "position": "Kanda 4, Sarga 066, Verse 036"}
{"quote": "mahadbhir ucchritaṃ śṛṅgair mahendraṃ sa mahābalaḥ vicacāra hariśreṣṭho mahendrasamavikramaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 037"}
{"quote": "pādābhyāṃ pīḍitas tena mahāśailo mahātmanā rarāsa siṃhābhihato mahān matta iva dvipaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 038"}
{"quote": "mumoca salilotpīḍān viprakīrṇaśiloccayaḥ vitrastamṛgamātaṅgaḥ prakampitamahādrumaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 039"}
{"quote": "nānāgandharvamithunaiḥ pānasaṃsargakarkaśaiḥ utpatadbhir vihaṃgaiś ca vidyādharagaṇair api", "category": "Epic, Ramayana", "book": "Ramayana", "position": "Kanda 4, Sarga 066, Verse 040"}
{"quote": "tyajyamānamahāsānuḥ saṃnilīnamahoragaḥ śailaśṛṅgaśilodghātas tadābhūt sa mahāgiriḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 041"}
{"quote": "niḥśvasadbhis tadā tais tu bhujagair ardhaniḥsṛtaiḥ sapatāka ivābhāti sa tadā dharaṇīdharaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 042"}
{"quote": "ṛṣibhis trāsa saṃbhrāntais tyajyamānaḥ śiloccayaḥ sīdan mahati kāntāre sārthahīna ivādhvagaḥ", "category": "Epic, Ramayana", "book": "Ramayana", "position": "Kanda 4, Sarga 066, Verse 043"}
{"quote": "sa vegavān vegasamāhitātmā haripravīraḥ paravīrahantā manaḥ samādhāya mahānubhāvo jagāma laṅkāṃ manasā manasvī", "category": "Epic, Ramayana", "book": "Ramayana", "position": "Kanda 4, Sarga 066, Verse 044"}
{"quote": "tato rāvaṇanītāyāḥ sītāyāḥ śatrukarśanaḥ iyeṣa padam anveṣṭuṃ cāraṇācarite pathi", "category": "Epic, Ramayana", "book": "Ramayana", "position": "Kanda 5, Sarga 001, Verse 001"}
{"quote": "atha vaidūryavarṇeṣu śādvaleṣu mahābalaḥ dhīraḥ salilakalpeṣu vicacāra yathāsukham", "category": "Epic, Ramayana", "book": "Ramayana", "position": "Kanda 5, Sarga 001, Verse 002"}
{"quote": "dvijān vitrāsayan dhīmān urasā pādapān haran mṛgāṃś ca subahūn nighnan pravṛddha iva kesarī", "category": "Epic, Ramayana", "book": "Ramayana", "position": "Kanda 5, Sarga 001, Verse 003"}
{"quote": "nīlalohitamāñjiṣṭhapadmavarṇaiḥ sitāsitaiḥ svabhāvavihitaiś citrair dhātubhiḥ samalaṃkṛtam", "category": "Epic, Ramayana", "book": "Ramayana", "position": "Kanda 5, Sarga 001, Verse 004"}
{"quote": "kāmarūpibhir āviṣṭam abhīkṣṇaṃ saparicchadaiḥ yakṣakiṃnaragandharvair devakalpaiś ca pannagaiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 005"}
{"quote": "sa tasya girivaryasya tale nāgavarāyute tiṣṭhan kapivaras tatra hrade nāga ivābabhau", "category": "Epic, Ramayana", "book": "Ramayana", "position": "Kanda 5, Sarga 001, Verse 006"}
{"quote": "sa sūryāya mahendrāya pavanāya svayambhuve bhūtebhyaś cāñjaliṃ kṛtvā cakāra gamane matim", "category": "Epic, Ramayana", "book": "Ramayana", "position": "Kanda 5, Sarga 001, Verse 007"}
{"quote": "añjaliṃ prāṅmukhaḥ kurvan pavanāyātmayonaye tato hi vavṛdhe gantuṃ dakṣiṇo dakṣiṇāṃ diśam", "category": "Epic, Ramayana", "book": "Ramayana", "position": "Kanda 5, Sarga 001, Verse 008"}
{"quote": "plavaṃgapravarair dṛṣṭaḥ plavane kṛtaniścayaḥ vavṛdhe rāmavṛddhyarthaṃ samudra iva parvasu", "category": "Epic, Ramayana", "book": "Ramayana", "position": "Kanda 5, Sarga 001, Verse 009"}
{"quote": "niṣpramāṇa śarīraḥ saṃl lilaṅghayiṣur arṇavam bāhubhyāṃ pīḍayām āsa caraṇābhyāṃ ca parvatam", "category": "Epic, Ramayana", "book": "Ramayana", "position": "Kanda 5, Sarga 001, Verse 010"}
{"quote": "sa cacālācalāś cāru muhūrtaṃ kapipīḍitaḥ tarūṇāṃ puṣpitāgrāṇāṃ sarvaṃ puṣpam aśātayat", "category": "Epic, Ramayana", "book": "Ramayana", "position": "Kanda 5, Sarga 001, Verse 011"}
{"quote": "tena pādapamuktena puṣpaugheṇa sugandhinā sarvataḥ saṃvṛtaḥ śailo babhau puṣpamayo yathā", "category": "Epic, Ramayana", "book": "Ramayana", "position": "Kanda 5, Sarga 001, Verse 012"}
{"quote": "tena cottamavīryeṇa pīḍyamānaḥ sa parvataḥ salilaṃ saṃprasusrāva madaṃ matta iva dvipaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 013"}
{"quote": "pīḍyamānas tu balinā mahendras tena parvataḥ rītir nirvartayām āsa kāñcanāñjanarājatīḥ mumoca ca śilāḥ śailo viśālāḥ samanaḥśilāḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 014"}
{"quote": "giriṇā pīḍyamānena pīḍyamānāni sarvaśaḥ guhāviṣṭāni bhūtāni vinedur vikṛtaiḥ svaraiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 015"}
{"quote": "sa mahāsattvasaṃnādaḥ śailapīḍānimittajaḥ pṛthivīṃ pūrayām āsa diśaś copavanāni ca", "category": "Epic, Ramayana", "book": "Ramayana", "position": "Kanda 5, Sarga 001, Verse 016"}
{"quote": "śirobhiḥ pṛthubhiḥ sarpā vyaktasvastikalakṣaṇaiḥ vamantaḥ pāvakaṃ ghoraṃ dadaṃśur daśanaiḥ śilāḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 017"}
{"quote": "tās tadā saviṣair daṣṭāḥ kupitais tair mahāśilāḥ jajvaluḥ pāvakoddīptā vibhiduś ca sahasradhā", "category": "Epic, Ramayana", "book": "Ramayana", "position": "Kanda 5, Sarga 001, Verse 018"}
{"quote": "yāni cauṣadhajālāni tasmiñ jātāni parvate viṣaghnāny api nāgānāṃ na śekuḥ śamituṃ viṣam", "category": "Epic, Ramayana", "book": "Ramayana", "position": "Kanda 5, Sarga 001, Verse 019"}
{"quote": "bhidyate 'yaṃ girir bhūtair iti matvā tapasvinaḥ trastā vidyādharās tasmād utpetuḥ strīgaṇaiḥ saha", "category": "Epic, Ramayana", "book": "Ramayana", "position": "Kanda 5, Sarga 001, Verse 020"}
{"quote": "pānabhūmigataṃ hitvā haimam āsanabhājanam pātrāṇi ca mahārhāṇi karakāṃś ca hiraṇmayān", "category": "Epic, Ramayana", "book": "Ramayana", "position": "Kanda 5, Sarga 001, Verse 021"}
{"quote": "lehyān uccāvacān bhakṣyān māṃsāni vividhāni ca ārṣabhāṇi ca carmāṇi khaḍgāṃś ca kanakatsarūn", "category": "Epic, Ramayana", "book": "Ramayana", "position": "Kanda 5, Sarga 001, Verse 022"}
{"quote": "kṛtakaṇṭhaguṇāḥ kṣībā raktamālyānulepanāḥ raktākṣāḥ puṣkarākṣāś ca gaganaṃ pratipedire", "category": "Epic, Ramayana", "book": "Ramayana", "position": "Kanda 5, Sarga 001, Verse 023"}
{"quote": "hāranūpurakeyūra pārihārya dharāḥ striyaḥ vismitāḥ sasmitās tasthur ākāśe ramaṇaiḥ saha", "category": "Epic, Ramayana", "book": "Ramayana", "position": "Kanda 5, Sarga 001, Verse 024"}
{"quote": "darśayanto mahāvidyāṃ vidyādharamaharṣayaḥ sahitās tasthur ākāśe vīkṣāṃ cakruś ca parvatam", "category": "Epic, Ramayana", "book": "Ramayana", "position": "Kanda 5, Sarga 001, Verse 025"}
{"quote": "śuśruvuś ca tadā śabdam ṛṣīṇāṃ bhāvitātmanām cāraṇānāṃ ca siddhānāṃ sthitānāṃ vimale 'mbare", "category": "Epic, Ramayana", "book": "Ramayana", "position": "Kanda 5, Sarga 001, Verse 026"}
{"quote": "eṣa parvatasaṃkāśo hanūmān mārutātmajaḥ titīrṣati mahāvegaṃ samudraṃ makarālayam", "category": "Epic, Ramayana", "book": "Ramayana", "position": "Kanda 5, Sarga 001, Verse 027"}
{"quote": "rāmārthaṃ vānarārthaṃ ca cikīrṣan karma duṣkaram samudrasya paraṃ pāraṃ duṣprāpaṃ prāptum icchati", "category": "Epic, Ramayana", "book": "Ramayana", "position": "Kanda 5, Sarga 001, Verse 028"}
{"quote": "dudhuve ca sa romāṇi cakampe cācalopamaḥ nanāda ca mahānādaṃ sumahān iva toyadaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 029"}
{"quote": "ānupūrvyāc ca vṛttaṃ ca lāṅgūlaṃ romabhiś citam utpatiṣyan vicikṣepa pakṣirāja ivoragam", "category": "Epic, Ramayana", "book": "Ramayana", "position": "Kanda 5, Sarga 001, Verse 030"}
{"quote": "tasya lāṅgūlam āviddham ativegasya pṛṣṭhataḥ dadṛśe garuḍeneva hriyamāṇo mahoragaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 031"}
{"quote": "bāhū saṃstambhayām āsa mahāparighasaṃnibhau sasāda ca kapiḥ kaṭyāṃ caraṇau saṃcukopa ca", "category": "Epic, Ramayana", "book": "Ramayana", "position": "Kanda 5, Sarga 001, Verse 032"}
{"quote": "saṃhṛtya ca bhujau śrīmāṃs tathaiva ca śirodharām tejaḥ sattvaṃ tathā vīryam āviveśa sa vīryavān", "category": "Epic, Ramayana", "book": "Ramayana", "position": "Kanda 5, Sarga 001, Verse 033"}
{"quote": "mārgam ālokayan dūrād ūrdhvapraṇihitekṣaṇaḥ rurodha hṛdaye prāṇān ākāśam avalokayan", "category": "Epic, Ramayana", "book": "Ramayana", "position": "Kanda 5, Sarga 001, Verse 034"}
{"quote": "padbhyāṃ dṛḍham avasthānaṃ kṛtvā sa kapikuñjaraḥ nikuñcya karṇau hanumān utpatiṣyan mahābalaḥ vānarān vānaraśreṣṭha idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 001, Verse 035"}
{"quote": "yathā rāghavanirmuktaḥ śaraḥ śvasanavikramaḥ gacchet tadvad gamiṣyāmi laṅkāṃ rāvaṇapālitām", "category": "Epic, Ramayana", "book": "Ramayana", "position": "Kanda 5, Sarga 001, Verse 036"}
{"quote": "na hi drakṣyāmi yadi tāṃ laṅkāyāṃ janakātmajām anenaiva hi vegena gamiṣyāmi surālayam", "category": "Epic, Ramayana", "book": "Ramayana", "position": "Kanda 5, Sarga 001, Verse 037"}
{"quote": "yadi vā tridive sītāṃ na drakṣyāmi kṛtaśramaḥ baddhvā rākṣasarājānam ānayiṣyāmi rāvaṇam", "category": "Epic, Ramayana", "book": "Ramayana", "position": "Kanda 5, Sarga 001, Verse 038"}
{"quote": "sarvathā kṛtakāryo 'ham eṣyāmi saha sītayā ānayiṣyāmi vā laṅkāṃ samutpāṭya sarāvaṇām", "category": "Epic, Ramayana", "book": "Ramayana", "position": "Kanda 5, Sarga 001, Verse 039"}
{"quote": "evam uktvā tu hanumān vānarān vānarottamaḥ utpapātātha vegena vegavān avicārayan", "category": "Epic, Ramayana", "book": "Ramayana", "position": "Kanda 5, Sarga 001, Verse 040"}
{"quote": "samutpatati tasmiṃs tu vegāt te nagarohiṇaḥ saṃhṛtya viṭapān sarvān samutpetuḥ samantataḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 041"}
{"quote": "sa mattakoyaṣṭibhakān pādapān puṣpaśālinaḥ udvahann ūruvegena jagāma vimale 'mbare", "category": "Epic, Ramayana", "book": "Ramayana", "position": "Kanda 5, Sarga 001, Verse 042"}
{"quote": "ūruvegoddhatā vṛkṣā muhūrtaṃ kapim anvayuḥ prasthitaṃ dīrgham adhvānaṃ svabandhum iva bāndhavāḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 043"}
{"quote": "tam ūruvegonmathitāḥ sālāś cānye nagottamāḥ anujagmur hanūmantaṃ sainyā iva mahīpatim", "category": "Epic, Ramayana", "book": "Ramayana", "position": "Kanda 5, Sarga 001, Verse 044"}
{"quote": "supuṣpitāgrair bahubhiḥ pādapair anvitaḥ kapiḥ hanumān parvatākāro babhūvādbhutadarśanaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 045"}
{"quote": "sāravanto 'tha ye vṛkṣā nyamajjaṃl lavaṇāmbhasi bhayād iva mahendrasya parvatā varuṇālaye", "category": "Epic, Ramayana", "book": "Ramayana", "position": "Kanda 5, Sarga 001, Verse 046"}
{"quote": "sa nānākusumaiḥ kīrṇaḥ kapiḥ sāṅkurakorakaiḥ śuśubhe meghasaṃkāśaḥ khadyotair iva parvataḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 047"}
{"quote": "vimuktās tasya vegena muktvā puṣpāṇi te drumāḥ avaśīryanta salile nivṛttāḥ suhṛdo yathā", "category": "Epic, Ramayana", "book": "Ramayana", "position": "Kanda 5, Sarga 001, Verse 048"}
{"quote": "laghutvenopapannaṃ tad vicitraṃ sāgare 'patat drumāṇāṃ vividhaṃ puṣpaṃ kapivāyusamīritam", "category": "Epic, Ramayana", "book": "Ramayana", "position": "Kanda 5, Sarga 001, Verse 049"}
{"quote": "puṣpaugheṇānubaddhena nānāvarṇena vānaraḥ babhau megha ivodyan vai vidyudgaṇavibhūṣitaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 050"}
{"quote": "tasya vegasamudbhūtaiḥ puṣpais toyam adṛśyata tārābhir abhirāmābhir uditābhir ivāmbaram", "category": "Epic, Ramayana", "book": "Ramayana", "position": "Kanda 5, Sarga 001, Verse 051"}
{"quote": "tasyāmbaragatau bāhū dadṛśāte prasāritau parvatāgrād viniṣkrāntau pañcāsyāv iva pannagau", "category": "Epic, Ramayana", "book": "Ramayana", "position": "Kanda 5, Sarga 001, Verse 052"}
{"quote": "pibann iva babhau cāpi sormijālaṃ mahārṇavam pipāsur iva cākāśaṃ dadṛśe sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 053"}
{"quote": "tasya vidyutprabhākāre vāyumārgānusāriṇaḥ nayane viprakāśete parvatasthāv ivānalau", "category": "Epic, Ramayana", "book": "Ramayana", "position": "Kanda 5, Sarga 001, Verse 054"}
{"quote": "piṅge piṅgākṣamukhyasya bṛhatī parimaṇḍale cakṣuṣī saṃprakaśete candrasūryāv iva sthitau", "category": "Epic, Ramayana", "book": "Ramayana", "position": "Kanda 5, Sarga 001, Verse 055"}
{"quote": "mukhaṃ nāsikayā tasya tāmrayā tāmram ābabhau saṃdhyayā samabhispṛṣṭaṃ yathā sūryasya maṇḍalam", "category": "Epic, Ramayana", "book": "Ramayana", "position": "Kanda 5, Sarga 001, Verse 056"}
{"quote": "lāṅgalaṃ ca samāviddhaṃ plavamānasya śobhate ambare vāyuputrasya śakradhvaja ivocchritaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 057"}
{"quote": "lāṅgūlacakreṇa mahāñ śukladaṃṣṭro 'nilātmajaḥ vyarocata mahāprājñaḥ pariveṣīva bhāskaraḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 058"}
{"quote": "sphigdeśenābhitāmreṇa rarāja sa mahākapiḥ mahatā dāriteneva girir gairikadhātunā", "category": "Epic, Ramayana", "book": "Ramayana", "position": "Kanda 5, Sarga 001, Verse 059"}
{"quote": "tasya vānarasiṃhasya plavamānasya sāgaram kakṣāntaragato vāyur jīmūta iva garjati", "category": "Epic, Ramayana", "book": "Ramayana", "position": "Kanda 5, Sarga 001, Verse 060"}
{"quote": "khe yathā nipataty ulkā uttarāntād viniḥsṛtā dṛśyate sānubandhā ca tathā sa kapikuñjaraḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 061"}
{"quote": "patatpataṃgasaṃkāśo vyāyataḥ śuśubhe kapiḥ pravṛddha iva mātaṃgaḥ kakṣyayā badhyamānayā", "category": "Epic, Ramayana", "book": "Ramayana", "position": "Kanda 5, Sarga 001, Verse 062"}
{"quote": "upariṣṭāc charīreṇa chāyayā cāvagāḍhayā sāgare mārutāviṣṭā naur ivāsīt tadā kapiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 063"}
{"quote": "yaṃ yaṃ deśaṃ samudrasya jagāma sa mahākapiḥ sa sa tasyāṅgavegena sonmāda iva lakṣyate", "category": "Epic, Ramayana", "book": "Ramayana", "position": "Kanda 5, Sarga 001, Verse 064"}
{"quote": "sāgarasyormijālānām urasā śailavarṣmaṇām abhighnaṃs tu mahāvegaḥ pupluve sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 065"}
{"quote": "kapivātaś ca balavān meghavātaś ca niḥsṛtaḥ sāgaraṃ bhīmanirghoṣaṃ kampayām āsatur bhṛśam", "category": "Epic, Ramayana", "book": "Ramayana", "position": "Kanda 5, Sarga 001, Verse 066"}
{"quote": "vikarṣann ūrmijālāni bṛhanti lavaṇāmbhasi atyakrāman mahāvegas taraṅgān gaṇayann iva", "category": "Epic, Ramayana", "book": "Ramayana", "position": "Kanda 5, Sarga 001, Verse 067"}
{"quote": "plavamānaṃ samīkṣyātha bhujaṅgāḥ sāgarālayāḥ vyomni taṃ kapiśārdūlaṃ suparṇam iti menire", "category": "Epic, Ramayana", "book": "Ramayana", "position": "Kanda 5, Sarga 001, Verse 068"}
{"quote": "daśayojanavistīrṇā triṃśadyojanam āyatā chāyā vānarasiṃhasya jale cārutarābhavat", "category": "Epic, Ramayana", "book": "Ramayana", "position": "Kanda 5, Sarga 001, Verse 069"}
{"quote": "śvetābhraghanarājīva vāyuputrānugāminī tasya sā śuśubhe chāyā vitatā lavaṇāmbhasi", "category": "Epic, Ramayana", "book": "Ramayana", "position": "Kanda 5, Sarga 001, Verse 070"}
{"quote": "plavamānaṃ tu taṃ dṛṣṭvā plavagaṃ tvaritaṃ tadā vavṛṣuḥ puṣpavarṣāṇi devagandharvadānavāḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 071"}
{"quote": "tatāpa na hi taṃ sūryaḥ plavantaṃ vānareśvaram siṣeve ca tadā vāyū rāmakāryārthasiddhaye", "category": "Epic, Ramayana", "book": "Ramayana", "position": "Kanda 5, Sarga 001, Verse 072"}
{"quote": "ṛṣayas tuṣṭuvuś cainaṃ plavamānaṃ vihāyasā jaguś ca devagandharvāḥ praśaṃsanto mahaujasaṃ", "category": "Epic, Ramayana", "book": "Ramayana", "position": "Kanda 5, Sarga 001, Verse 073"}
{"quote": "nāgāś ca tuṣṭuvur yakṣā rakṣāṃsi vibudhāḥ khagāḥ prekṣyākāśe kapivaraṃ sahasā vigataklamam", "category": "Epic, Ramayana", "book": "Ramayana", "position": "Kanda 5, Sarga 001, Verse 074"}
{"quote": "tasmin plavagaśārdūle plavamāne hanūmati ikṣvākukulamānārthī cintayām āsa sāgaraḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 075"}
{"quote": "sāhāyyaṃ vānarendrasya yadi nāhaṃ hanūmataḥ kariṣyāmi bhaviṣyāmi sarvavācyo vivakṣatām", "category": "Epic, Ramayana", "book": "Ramayana", "position": "Kanda 5, Sarga 001, Verse 076"}
{"quote": "aham ikṣvākunāthena sagareṇa vivardhitaḥ ikṣvākusacivaś cāyaṃ nāvasīditum arhati", "category": "Epic, Ramayana", "book": "Ramayana", "position": "Kanda 5, Sarga 001, Verse 077"}
{"quote": "tathā mayā vidhātavyaṃ viśrameta yathā kapiḥ śeṣaṃ ca mayi viśrāntaḥ sukhenātipatiṣyati", "category": "Epic, Ramayana", "book": "Ramayana", "position": "Kanda 5, Sarga 001, Verse 078"}
{"quote": "iti kṛtvā matiṃ sādhvīṃ samudraś channam ambhasi hiraṇyanābhaṃ mainākam uvāca girisattamam", "category": "Epic, Ramayana", "book": "Ramayana", "position": "Kanda 5, Sarga 001, Verse 079"}
{"quote": "tvam ihāsurasaṃghānāṃ pātālatalavāsinām devarājñā giriśreṣṭha parighaḥ saṃniveśitaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 080"}
{"quote": "tvam eṣāṃ jñātavīryāṇāṃ punar evotpatiṣyatām pātālasyāprameyasya dvāram āvṛtya tiṣṭhasi", "category": "Epic, Ramayana", "book": "Ramayana", "position": "Kanda 5, Sarga 001, Verse 081"}
{"quote": "tiryag ūrdhvam adhaś caiva śaktis te śailavardhitum tasmāt saṃcodayāmi tvām uttiṣṭha nagasattama", "category": "Epic, Ramayana", "book": "Ramayana", "position": "Kanda 5, Sarga 001, Verse 082"}
{"quote": "sa eṣa kapiśārdūlas tvām uparyeti vīryavān hanūmān rāmakāryārthaṃ bhīmakarmā kham āplutaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 083"}
{"quote": "tasya sāhyaṃ mayā kāryam ikṣvākukulavartinaḥ mama ikṣvākavaḥ pūjyāḥ paraṃ pūjyatamās tava", "category": "Epic, Ramayana", "book": "Ramayana", "position": "Kanda 5, Sarga 001, Verse 084"}
{"quote": "kuru sācivyam asmākaṃ na naḥ kāryam atikramet kartavyam akṛtaṃ kāryaṃ satāṃ manyum udīrayet", "category": "Epic, Ramayana", "book": "Ramayana", "position": "Kanda 5, Sarga 001, Verse 085"}
{"quote": "salilād ūrdhvam uttiṣṭha tiṣṭhatv eṣa kapis tvayi asmākam atithiś caiva pūjyaś ca plavatāṃ varaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 086"}
{"quote": "cāmīkaramahānābha devagandharvasevita hanūmāṃs tvayi viśrāntas tataḥ śeṣaṃ gamiṣyati", "category": "Epic, Ramayana", "book": "Ramayana", "position": "Kanda 5, Sarga 001, Verse 087"}
{"quote": "kākutsthasyānṛśaṃsyaṃ ca maithilyāś ca vivāsanam śramaṃ ca plavagendrasya samīkṣyotthātum arhasi", "category": "Epic, Ramayana", "book": "Ramayana", "position": "Kanda 5, Sarga 001, Verse 088"}
{"quote": "hiraṇyanābho maināko niśamya lavaṇāmbhasaḥ utpapāta jalāt tūrṇaṃ mahādrumalatāyutaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 089"}
{"quote": "sa sāgarajalaṃ bhittvā babhūvātyutthitas tadā yathā jaladharaṃ bhittvā dīptaraśmir divākaraḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 090"}
{"quote": "śātakumbhamayaiḥ śṛṅgaiḥ sakiṃnaramahoragaiḥ ādityodayasaṃkāśair ālikhadbhir ivāmbaram", "category": "Epic, Ramayana", "book": "Ramayana", "position": "Kanda 5, Sarga 001, Verse 091"}
{"quote": "tasya jāmbūnadaiḥ śṛṅgaiḥ parvatasya samutthitaiḥ ākāśaṃ śastrasaṃkāśam abhavat kāñcanaprabham", "category": "Epic, Ramayana", "book": "Ramayana", "position": "Kanda 5, Sarga 001, Verse 092"}
{"quote": "jātarūpamayaiḥ śṛṅgair bhrājamānaiḥ svayaṃ prabhaiḥ ādityaśatasaṃkāśaḥ so 'bhavad girisattamaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 093"}
{"quote": "tam utthitam asaṃgena hanūmān agrataḥ sthitam madhye lavaṇatoyasya vighno 'yam iti niścitaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 094"}
{"quote": "sa tam ucchritam atyarthaṃ mahāvego mahākapiḥ urasā pātayām āsa jīmūtam iva mārutaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 095"}
{"quote": "sa tadā pātitas tena kapinā parvatottamaḥ buddhvā tasya kaper vegaṃ jaharṣa ca nananda ca", "category": "Epic, Ramayana", "book": "Ramayana", "position": "Kanda 5, Sarga 001, Verse 096"}
{"quote": "tam ākāśagataṃ vīram ākāśe samavasthitam prīto hṛṣṭamanā vākyam abravīt parvataḥ kapim mānuṣaṃ dharayan rūpam ātmanaḥ śikhare sthitaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 097"}
{"quote": "duṣkaraṃ kṛtavān karma tvam idaṃ vānarottama nipatya mama śṛṅgeṣu viśramasva yathāsukham", "category": "Epic, Ramayana", "book": "Ramayana", "position": "Kanda 5, Sarga 001, Verse 098"}
{"quote": "rāghāvasya kule jātair udadhiḥ parivardhitaḥ sa tvāṃ rāmahite yuktaṃ pratyarcayati sāgaraḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 099"}
{"quote": "kṛte ca pratikartavyam eṣa dharmaḥ sanātanaḥ so 'yaṃ tat pratikārārthī tvattaḥ saṃmānam arhati", "category": "Epic, Ramayana", "book": "Ramayana", "position": "Kanda 5, Sarga 001, Verse 100"}
{"quote": "tvannimittam anenāhaṃ bahumānāt pracoditaḥ yojanānāṃ śataṃ cāpi kapir eṣa samāplutaḥ tava sānuṣu viśrāntaḥ śeṣaṃ prakramatām iti", "category": "Epic, Ramayana", "book": "Ramayana", "position": "Kanda 5, Sarga 001, Verse 101"}
{"quote": "tiṣṭha tvaṃ hariśārdūla mayi viśramya gamyatām tad idaṃ gandhavat svādu kandamūlaphalaṃ bahu tad āsvādya hariśreṣṭha viśrānto 'nugamiṣyasi", "category": "Epic, Ramayana", "book": "Ramayana", "position": "Kanda 5, Sarga 001, Verse 102"}
{"quote": "asmākam api saṃbandhaḥ kapimukhyas tvayāsti vai prakhyātas triṣu lokeṣu mahāguṇaparigrahaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 103"}
{"quote": "vegavantaḥ plavanto ye plavagā mārutātmaja teṣāṃ mukhyatamaṃ manye tvām ahaṃ kapikuñjara", "category": "Epic, Ramayana", "book": "Ramayana", "position": "Kanda 5, Sarga 001, Verse 104"}
{"quote": "atithiḥ kila pūjārhaḥ prākṛto 'pi vijānatā dharmaṃ jijñāsamānena kiṃ punar yādṛśo bhavān", "category": "Epic, Ramayana", "book": "Ramayana", "position": "Kanda 5, Sarga 001, Verse 105"}
{"quote": "tvaṃ hi devavariṣṭhasya mārutasya mahātmanaḥ putras tasyaiva vegena sadṛśaḥ kapikuñjara", "category": "Epic, Ramayana", "book": "Ramayana", "position": "Kanda 5, Sarga 001, Verse 106"}
{"quote": "pūjite tvayi dharmajña pūjāṃ prāpnoti mārutaḥ tasmāt tvaṃ pūjanīyo me śṛṇu cāpy atra kāraṇam", "category": "Epic, Ramayana", "book": "Ramayana", "position": "Kanda 5, Sarga 001, Verse 107"}
{"quote": "pūrvaṃ kṛtayuge tāta parvatāḥ pakṣiṇo 'bhavan te 'pi jagmur diśaḥ sarvā garuḍānilaveginaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 108"}
{"quote": "tatas teṣu prayāteṣu devasaṃghāḥ saharṣibhiḥ bhūtāni ca bhayaṃ jagmus teṣāṃ patanaśaṅkayā", "category": "Epic, Ramayana", "book": "Ramayana", "position": "Kanda 5, Sarga 001, Verse 109"}
{"quote": "tataḥ kruddhaḥ sahasrākṣaḥ parvatānāṃ śatakratuḥ pakṣāṃś ciccheda vajreṇa tatra tatra sahasraśaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 110"}
{"quote": "sa mām upagataḥ kruddho vajram udyamya devarāṭ tato 'haṃ sahasā kṣiptaḥ śvasanena mahātmanā", "category": "Epic, Ramayana", "book": "Ramayana", "position": "Kanda 5, Sarga 001, Verse 111"}
{"quote": "asmiṃl lavaṇatoye ca prakṣiptaḥ plavagottama guptapakṣaḥ samagraś ca tava pitrābhirakṣitaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 112"}
{"quote": "tato 'haṃ mānayāmi tvāṃ mānyo hi mama mārutaḥ tvayā me hy eṣa saṃbandhaḥ kapimukhya mahāguṇaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 113"}
{"quote": "asminn evaṃgate kārye sāgarasya mamaiva ca prītiṃ prītamanā kartuṃ tvam arhasi mahākape", "category": "Epic, Ramayana", "book": "Ramayana", "position": "Kanda 5, Sarga 001, Verse 114"}
{"quote": "śramaṃ mokṣaya pūjāṃ ca gṛhāṇa kapisattama prītiṃ ca bahumanyasva prīto 'smi tava darśanāt", "category": "Epic, Ramayana", "book": "Ramayana", "position": "Kanda 5, Sarga 001, Verse 115"}
{"quote": "evam uktaḥ kapiśreṣṭhas taṃ nagottamam abravīt prīto 'smi kṛtam ātithyaṃ manyur eṣo 'panīyatām", "category": "Epic, Ramayana", "book": "Ramayana", "position": "Kanda 5, Sarga 001, Verse 116"}
{"quote": "tvarate kāryakālo me ahaś cāpy ativartate pratijñā ca mayā dattā na sthātavyam ihāntarā", "category": "Epic, Ramayana", "book": "Ramayana", "position": "Kanda 5, Sarga 001, Verse 117"}
{"quote": "ity uktvā pāṇinā śailam ālabhya haripuṃgavaḥ jagāmākāśam āviśya vīryavān prahasann iva", "category": "Epic, Ramayana", "book": "Ramayana", "position": "Kanda 5, Sarga 001, Verse 118"}
{"quote": "sa parvatasamudrābhyāṃ bahumānād avekṣitaḥ pūjitaś copapannābhir āśīrbhir anilātmajaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 119"}
{"quote": "athordhvaṃ dūram utpatya hitvā śailamahārṇavau pituḥ panthānam āsthāya jagāma vimale 'mbare", "category": "Epic, Ramayana", "book": "Ramayana", "position": "Kanda 5, Sarga 001, Verse 120"}
{"quote": "bhūyaś cordhvagatiṃ prāpya giriṃ tam avalokayan vāyusūnur nirālambe jagāma vimale 'mbare", "category": "Epic, Ramayana", "book": "Ramayana", "position": "Kanda 5, Sarga 001, Verse 121"}
{"quote": "tad dvitīyaṃ hanumato dṛṣṭvā karma suduṣkaram praśaśaṃsuḥ surāḥ sarve siddhāś ca paramarṣayaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 122"}
{"quote": "devatāś cābhavan hṛṣṭās tatrasthās tasya karmaṇā kāñcanasya sunābhasya sahasrākṣaś ca vāsavaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 123"}
{"quote": "uvāca vacanaṃ dhīmān paritoṣāt sagadgadam sunābhaṃ parvataśreṣṭhaṃ svayam eva śacīpatiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 124"}
{"quote": "hiraṇyanābhaśailendraparituṣṭo 'smi te bhṛśam abhayaṃ te prayacchāmi tiṣṭha saumya yathāsukham", "category": "Epic, Ramayana", "book": "Ramayana", "position": "Kanda 5, Sarga 001, Verse 125"}
{"quote": "sāhyaṃ kṛtaṃ te sumahad vikrāntasya hanūmataḥ kramato yojanaśataṃ nirbhayasya bhaye sati", "category": "Epic, Ramayana", "book": "Ramayana", "position": "Kanda 5, Sarga 001, Verse 126"}
{"quote": "rāmasyaiṣa hi dautyena yāti dāśarather hariḥ satkriyāṃ kurvatā śakyā toṣito 'smi dṛḍhaṃ tvayā", "category": "Epic, Ramayana", "book": "Ramayana", "position": "Kanda 5, Sarga 001, Verse 127"}
{"quote": "tataḥ praharṣam alabhad vipulaṃ parvatottamaḥ devatānāṃ patiṃ dṛṣṭvā parituṣṭaṃ śatakratum", "category": "Epic, Ramayana", "book": "Ramayana", "position": "Kanda 5, Sarga 001, Verse 128"}
{"quote": "sa vai dattavaraḥ śailo babhūvāvasthitas tadā hanūmāṃś ca muhūrtena vyaticakrāma sāgaram", "category": "Epic, Ramayana", "book": "Ramayana", "position": "Kanda 5, Sarga 001, Verse 129"}
{"quote": "tato devāḥ sagandharvāḥ siddhāś ca paramarṣayaḥ abruvan sūryasaṃkāśāṃ surasāṃ nāgamātaram", "category": "Epic, Ramayana", "book": "Ramayana", "position": "Kanda 5, Sarga 001, Verse 130"}
{"quote": "ayaṃ vātātmajaḥ śrīmān plavate sāgaropari hanūmān nāma tasya tvaṃ muhūrtaṃ vighnam ācara", "category": "Epic, Ramayana", "book": "Ramayana", "position": "Kanda 5, Sarga 001, Verse 131"}
{"quote": "rākṣasaṃ rūpam āsthāya sughoraṃ parvatopamam daṃṣṭrākarālaṃ piṅgākṣaṃ vaktraṃ kṛtvā nabhaḥspṛśam", "category": "Epic, Ramayana", "book": "Ramayana", "position": "Kanda 5, Sarga 001, Verse 132"}
{"quote": "balam icchāmahe jñātuṃ bhūyaś cāsya parākramam tvāṃ vijeṣyaty upāyena viṣadaṃ vā gamiṣyati", "category": "Epic, Ramayana", "book": "Ramayana", "position": "Kanda 5, Sarga 001, Verse 133"}
{"quote": "evam uktā tu sā devī daivatair abhisatkṛtā samudramadhye surasā bibhratī rākṣasaṃ vapuḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 134"}
{"quote": "vikṛtaṃ ca virūpaṃ ca sarvasya ca bhayāvaham plavamānaṃ hanūmantam āvṛtyedam uvāca ha", "category": "Epic, Ramayana", "book": "Ramayana", "position": "Kanda 5, Sarga 001, Verse 135"}
{"quote": "mama bhakṣaḥ pradiṣṭas tvam īśvarair vānararṣabha ahaṃ tvāṃ bhakṣayiṣyāmi praviśedaṃ mamānanam", "category": "Epic, Ramayana", "book": "Ramayana", "position": "Kanda 5, Sarga 001, Verse 136"}
{"quote": "evam uktaḥ surasayā prāñjalir vānararṣabhaḥ prahṛṣṭavadanaḥ śrīmān idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 001, Verse 137"}
{"quote": "rāmo dāśarathir nāma praviṣṭo daṇḍakāvanam lakṣmaṇena saha bhrātrā vaidehyā cāpi bhāryayā", "category": "Epic, Ramayana", "book": "Ramayana", "position": "Kanda 5, Sarga 001, Verse 138"}
{"quote": "asya kāryaviṣaktasya baddhavairasya rākṣasaiḥ tasya sītā hṛtā bhāryā rāvaṇena yaśasvinī", "category": "Epic, Ramayana", "book": "Ramayana", "position": "Kanda 5, Sarga 001, Verse 139"}
{"quote": "tasyāḥ sakāśaṃ dūto 'haṃ gamiṣye rāmaśāsanāt kartum arhasi rāmasya sāhyaṃ viṣayavāsini", "category": "Epic, Ramayana", "book": "Ramayana", "position": "Kanda 5, Sarga 001, Verse 140"}
{"quote": "atha vā maithilīṃ dṛṣṭvā rāmaṃ cākliṣṭakāriṇam āgamiṣyāmi te vaktraṃ satyaṃ pratiśṛṇomi te", "category": "Epic, Ramayana", "book": "Ramayana", "position": "Kanda 5, Sarga 001, Verse 141"}
{"quote": "evam uktā hanumatā surasā kāmarūpiṇī abravīn nātivarten māṃ kaś cid eṣa varo mama", "category": "Epic, Ramayana", "book": "Ramayana", "position": "Kanda 5, Sarga 001, Verse 142"}
{"quote": "evam uktaḥ surasayā kruddho vānarapuṃgavaḥ abravīt kuru vai vaktraṃ yena māṃ viṣahiṣyase", "category": "Epic, Ramayana", "book": "Ramayana", "position": "Kanda 5, Sarga 001, Verse 143"}
{"quote": "ity uktvā surasāṃ kruddho daśayojanam āyataḥ daśayojanavistāro babhūva hanumāṃs tadā", "category": "Epic, Ramayana", "book": "Ramayana", "position": "Kanda 5, Sarga 001, Verse 144"}
{"quote": "taṃ dṛṣṭvā meghasaṃkāśaṃ daśayojanam āyatam cakāra surasāpy āsyaṃ viṃśadyojanam āyatam", "category": "Epic, Ramayana", "book": "Ramayana", "position": "Kanda 5, Sarga 001, Verse 145"}
{"quote": "hanumāṃs tu tataḥ kruddhas triṃśadyojanam āyataḥ cakāra surasā vaktraṃ catvāriṃśat tathocchritam", "category": "Epic, Ramayana", "book": "Ramayana", "position": "Kanda 5, Sarga 001, Verse 146"}
{"quote": "babhūva hanumān vīraḥ pañcāśadyojanocchritaḥ cakāra surasā vaktraṃ ṣaṣṭiyojanam āyatam", "category": "Epic, Ramayana", "book": "Ramayana", "position": "Kanda 5, Sarga 001, Verse 147"}
{"quote": "tathaiva hanumān vīraḥ saptatiṃ yojanocchritaḥ cakāra surasā vaktram aśītiṃ yojanāyatam", "category": "Epic, Ramayana", "book": "Ramayana", "position": "Kanda 5, Sarga 001, Verse 148"}
{"quote": "hanūmān acala prakhyo navatiṃ yojanocchritaḥ cakāra surasā vaktraṃ śatayojanam āyatam", "category": "Epic, Ramayana", "book": "Ramayana", "position": "Kanda 5, Sarga 001, Verse 149"}
{"quote": "tad dṛṣṭvā vyāditaṃ tv āsyaṃ vāyuputraḥ sa buddhimān dīrghajihvaṃ surasayā sughoraṃ narakopamam", "category": "Epic, Ramayana", "book": "Ramayana", "position": "Kanda 5, Sarga 001, Verse 150"}
{"quote": "sa saṃkṣipyātmanaḥ kāyaṃ jīmūta iva mārutiḥ tasmin muhūrte hanumān babhūvāṅguṣṭhamātrakaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 151"}
{"quote": "so 'bhipatyāśu tad vaktraṃ niṣpatya ca mahājavaḥ antarikṣe sthitaḥ śrīmān idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 001, Verse 152"}
{"quote": "praviṣṭo 'smi hi te vaktraṃ dākṣāyaṇi namo 'stu te gamiṣye yatra vaidehī satyaṃ cāstu vacas tava", "category": "Epic, Ramayana", "book": "Ramayana", "position": "Kanda 5, Sarga 001, Verse 153"}
{"quote": "taṃ dṛṣṭvā vadanān muktaṃ candraṃ rāhumukhād iva abravīt surasā devī svena rūpeṇa vānaram", "category": "Epic, Ramayana", "book": "Ramayana", "position": "Kanda 5, Sarga 001, Verse 154"}
{"quote": "arthasiddhyai hariśreṣṭha gaccha saumya yathāsukham samānaya ca vaidehīṃ rāghaveṇa mahātmanā", "category": "Epic, Ramayana", "book": "Ramayana", "position": "Kanda 5, Sarga 001, Verse 155"}
{"quote": "tat tṛtīyaṃ hanumato dṛṣṭvā karma suduṣkaram sādhu sādhv iti bhūtāni praśaśaṃsus tadā harim", "category": "Epic, Ramayana", "book": "Ramayana", "position": "Kanda 5, Sarga 001, Verse 156"}
{"quote": "sa sāgaram anādhṛṣyam abhyetya varuṇālayam jagāmākāśam āviśya vegena garuṇopamaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 157"}
{"quote": "sevite vāridhāribhiḥ patagaiś ca niṣevite carite kaiśikācāryair airāvataniṣevite", "category": "Epic, Ramayana", "book": "Ramayana", "position": "Kanda 5, Sarga 001, Verse 158"}
{"quote": "siṃhakuñjaraśārdūlapatagoragavāhanaiḥ vimānaiḥ saṃpatadbhiś ca vimalaiḥ samalaṃkṛte", "category": "Epic, Ramayana", "book": "Ramayana", "position": "Kanda 5, Sarga 001, Verse 159"}
{"quote": "vajrāśanisamāghātaiḥ pāvakair upaśobhite kṛtapuṇyair mahābhāgaiḥ svargajidbhir alaṃkṛte", "category": "Epic, Ramayana", "book": "Ramayana", "position": "Kanda 5, Sarga 001, Verse 160"}
{"quote": "bahatā havyam atyantaṃ sevite citrabhānunā grahanakṣatracandrārkatārāgaṇavibhūṣite", "category": "Epic, Ramayana", "book": "Ramayana", "position": "Kanda 5, Sarga 001, Verse 161"}
{"quote": "maharṣigaṇagandharvanāgayakṣasamākule vivikte vimale viśve viśvāvasuniṣevite", "category": "Epic, Ramayana", "book": "Ramayana", "position": "Kanda 5, Sarga 001, Verse 162"}
{"quote": "devarājagajākrānte candrasūryapathe śive vitāne jīvalokasya vitato brahmanirmite", "category": "Epic, Ramayana", "book": "Ramayana", "position": "Kanda 5, Sarga 001, Verse 163"}
{"quote": "bahuśaḥ sevite vīrair vidyādharagaṇair varaiḥ kapinā kṛṣyamāṇāni mahābhrāṇi cakāśire", "category": "Epic, Ramayana", "book": "Ramayana", "position": "Kanda 5, Sarga 001, Verse 164"}
{"quote": "praviśann abhrajālāni niṣpataṃś ca punaḥ punaḥ prāvṛṣīndur ivābhāti niṣpatan praviśaṃs tadā", "category": "Epic, Ramayana", "book": "Ramayana", "position": "Kanda 5, Sarga 001, Verse 165"}
{"quote": "plavamānaṃ tu taṃ dṛṣṭvā siṃhikā nāma rākṣasī manasā cintayām āsa pravṛddhā kāmarūpiṇī", "category": "Epic, Ramayana", "book": "Ramayana", "position": "Kanda 5, Sarga 001, Verse 166"}
{"quote": "adya dīrghasya kālasya bhaviṣyāmy aham āśitā idaṃ hi me mahat sattvaṃ cirasya vaśam āgatam", "category": "Epic, Ramayana", "book": "Ramayana", "position": "Kanda 5, Sarga 001, Verse 167"}
{"quote": "iti saṃcintya manasā chāyām asya samakṣipat chāyāyāṃ saṃgṛhītāyāṃ cintayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 168"}
{"quote": "samākṣipto 'smi sahasā paṅgūkṛtaparākramaḥ pratilomena vātena mahānaur iva sāgare", "category": "Epic, Ramayana", "book": "Ramayana", "position": "Kanda 5, Sarga 001, Verse 169"}
{"quote": "tiryag ūrdhvam adhaś caiva vīkṣamāṇas tataḥ kapiḥ dadarśa sa mahāsattvam utthitaṃ lavaṇāmbhasi", "category": "Epic, Ramayana", "book": "Ramayana", "position": "Kanda 5, Sarga 001, Verse 170"}
{"quote": "kapirājñā yad ākhyātaṃ sattvam adbhutadarśanam chāyāgrāhi mahāvīryaṃ tad idaṃ nātra saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 171"}
{"quote": "sa tāṃ buddhvārthatattvena siṃhikāṃ matimān kapiḥ vyavardhata mahākāyaḥ prāvṛṣīva balāhakaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 172"}
{"quote": "tasya sā kāyam udvīkṣya vardhamānaṃ mahākapeḥ vaktraṃ prasārayām āsa pātālāmbarasaṃnibham", "category": "Epic, Ramayana", "book": "Ramayana", "position": "Kanda 5, Sarga 001, Verse 173"}
{"quote": "sa dadarśa tatas tasyā vikṛtaṃ sumahan mukham kāyamātraṃ ca medhāvī marmāṇi ca mahākapiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 174"}
{"quote": "sa tasyā vivṛte vaktre vajrasaṃhananaḥ kapiḥ saṃkṣipya muhur ātmānaṃ niṣpapāta mahābalaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 175"}
{"quote": "āsye tasyā nimajjantaṃ dadṛśuḥ siddhacāraṇāḥ grasyamānaṃ yathā candraṃ pūrṇaṃ parvaṇi rāhuṇā", "category": "Epic, Ramayana", "book": "Ramayana", "position": "Kanda 5, Sarga 001, Verse 176"}
{"quote": "tatas tasya nakhais tīkṣṇair marmāṇy utkṛtya vānaraḥ utpapātātha vegena manaḥsaṃpātavikramaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 177"}
{"quote": "tāṃ hatāṃ vānareṇāśu patitāṃ vīkṣya siṃhikām bhūtāny ākāśacārīṇi tam ūcuḥ plavagarṣabham", "category": "Epic, Ramayana", "book": "Ramayana", "position": "Kanda 5, Sarga 001, Verse 178"}
{"quote": "bhīmam adya kṛtaṃ karma mahat sattvaṃ tvayā hatam sādhayārtham abhipretam ariṣṭaṃ plavatāṃ vara", "category": "Epic, Ramayana", "book": "Ramayana", "position": "Kanda 5, Sarga 001, Verse 179"}
{"quote": "yasya tv etāni catvāri vānarendra yathā tava dhṛtir dṛṣṭir matir dākṣyaṃ sa karmasu na sīdati", "category": "Epic, Ramayana", "book": "Ramayana", "position": "Kanda 5, Sarga 001, Verse 180"}
{"quote": "sa taiḥ saṃbhāvitaḥ pūjyaḥ pratipannaprayojanaḥ jagāmākāśam āviśya pannagāśanavat kapiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 181"}
{"quote": "prāptabhūyiṣṭha pāras tu sarvataḥ pratilokayan yojanānāṃ śatasyānte vanarājiṃ dadarśa saḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 182"}
{"quote": "dadarśa ca patann eva vividhadrumabhūṣitam dvīpaṃ śākhāmṛgaśreṣṭho malayopavanāni ca", "category": "Epic, Ramayana", "book": "Ramayana", "position": "Kanda 5, Sarga 001, Verse 183"}
{"quote": "sāgaraṃ sāgarānūpān sāgarānūpajān drumān sāgarasya ca patnīnāṃ mukhāny api vilokayan", "category": "Epic, Ramayana", "book": "Ramayana", "position": "Kanda 5, Sarga 001, Verse 184"}
{"quote": "sa mahāmeghasaṃkāśaṃ samīkṣyātmānam ātmanā nirundhantam ivākāśaṃ cakāra matimān matim", "category": "Epic, Ramayana", "book": "Ramayana", "position": "Kanda 5, Sarga 001, Verse 185"}
{"quote": "kāyavṛddhiṃ pravegaṃ ca mama dṛṣṭvaiva rākṣasāḥ mayi kautūhalaṃ kuryur iti mene mahākapiḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 186"}
{"quote": "tataḥ śarīraṃ saṃkṣipya tan mahīdharasaṃnibham punaḥ prakṛtim āpede vītamoha ivātmavān", "category": "Epic, Ramayana", "book": "Ramayana", "position": "Kanda 5, Sarga 001, Verse 187"}
{"quote": "sa cārunānāvidharūpadhārī paraṃ samāsādya samudratīram parair aśakyapratipannarūpaḥ samīkṣitātmā samavekṣitārthaḥ", "category": "Epic, Ramayana", "book": "Ramayana", "position": "Kanda 5, Sarga 001, Verse 188"}
{"quote": "tataḥ sa lambasya gireḥ samṛddhe vicitrakūṭe nipapāta kūṭe saketakoddālakanālikere mahādrikūṭapratimo mahātmā", "category": "Epic, Ramayana", "book": "Ramayana", "position": "Kanda 5, Sarga 001, Verse 189"}
{"quote": "sa sāgaraṃ dānavapannagāyutaṃ balena vikramya mahormimālinam nipatya tīre ca mahodadhes tadā dadarśa laṅkām amarāvatīm iva", "category": "Epic, Ramayana", "book": "Ramayana", "position": "Kanda 5, Sarga 001, Verse 190"}
{"quote": "sa sāgaram anādhṛṣyam atikramya mahābalaḥ trikūṭaśikhare laṅkāṃ sthitāṃ svastho dadarśa ha", "category": "Epic, Ramayana", "book": "Ramayana", "position": "Kanda 5, Sarga 002, Verse 001"}
{"quote": "tataḥ pādapamuktena puṣpavarṣeṇa vīryavān abhivṛṣṭaḥ sthitas tatra babhau puṣpamayo yathā", "category": "Epic, Ramayana", "book": "Ramayana", "position": "Kanda 5, Sarga 002, Verse 002"}
{"quote": "yojanānāṃ śataṃ śrīmāṃs tīrtvāpy uttamavikramaḥ aniśvasan kapis tatra na glānim adhigacchati", "category": "Epic, Ramayana", "book": "Ramayana", "position": "Kanda 5, Sarga 002, Verse 003"}
{"quote": "śatāny ahaṃ yojanānāṃ krameyaṃ subahūny api kiṃ punaḥ sāgarasyāntaṃ saṃkhyātaṃ śatayojanam", "category": "Epic, Ramayana", "book": "Ramayana", "position": "Kanda 5, Sarga 002, Verse 004"}
{"quote": "sa tu vīryavatāṃ śreṣṭhaḥ plavatām api cottamaḥ jagāma vegavāṃl laṅkāṃ laṅghayitvā mahodadhim", "category": "Epic, Ramayana", "book": "Ramayana", "position": "Kanda 5, Sarga 002, Verse 005"}
{"quote": "śādvalāni ca nīlāni gandhavanti vanāni ca gaṇḍavanti ca madhyena jagāma nagavanti ca", "category": "Epic, Ramayana", "book": "Ramayana", "position": "Kanda 5, Sarga 002, Verse 006"}
{"quote": "śailāṃś ca tarusaṃchannān vanarājīś ca puṣpitāḥ abhicakrāma tejasvī hanumān plavagarṣabhaḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 007"}
{"quote": "sa tasminn acale tiṣṭhan vanāny upavanāni ca sa nagāgre ca tāṃ laṅkāṃ dadarśa pavanātmajaḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 008"}
{"quote": "saralān karṇikārāṃś ca kharjūrāṃś ca supuṣpitān priyālān muculindāṃś ca kuṭajān ketakān api", "category": "Epic, Ramayana", "book": "Ramayana", "position": "Kanda 5, Sarga 002, Verse 009"}
{"quote": "priyaṅgūn gandhapūrṇāṃś ca nīpān saptacchadāṃs tathā asanān kovidārāṃś ca karavīrāṃś ca puṣpitān", "category": "Epic, Ramayana", "book": "Ramayana", "position": "Kanda 5, Sarga 002, Verse 010"}
{"quote": "puṣpabhāranibaddhāṃś ca tathā mukulitān api pādapān vihagākīrṇān pavanādhūtamastakān", "category": "Epic, Ramayana", "book": "Ramayana", "position": "Kanda 5, Sarga 002, Verse 011"}
{"quote": "haṃsakāraṇḍavākīrṇā vāpīḥ padmotpalāyutāḥ ākrīḍān vividhān ramyān vividhāṃś ca jalāśayān", "category": "Epic, Ramayana", "book": "Ramayana", "position": "Kanda 5, Sarga 002, Verse 012"}
{"quote": "saṃtatān vividhair vṛkṣaiḥ sarvartuphalapuṣpitaiḥ udyānāni ca ramyāṇi dadarśa kapikuñjaraḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 013"}
{"quote": "samāsādya ca lakṣmīvāṃl laṅkāṃ rāvaṇapālitām parikhābhiḥ sapadmābhiḥ sotpalābhir alaṃkṛtām", "category": "Epic, Ramayana", "book": "Ramayana", "position": "Kanda 5, Sarga 002, Verse 014"}
{"quote": "sītāpaharaṇārthena rāvaṇena surakṣitām samantād vicaradbhiś ca rākṣasair ugradhanvibhiḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 015"}
{"quote": "kāñcanenāvṛtāṃ ramyāṃ prākāreṇa mahāpurīm aṭṭālakaśatākīrṇāṃ patākādhvajamālinīm", "category": "Epic, Ramayana", "book": "Ramayana", "position": "Kanda 5, Sarga 002, Verse 016"}
{"quote": "toraṇaiḥ kāñcanair divyair latāpaṅktivicitritaiḥ dadarśa hanumāṃl laṅkāṃ divi devapurīm iva", "category": "Epic, Ramayana", "book": "Ramayana", "position": "Kanda 5, Sarga 002, Verse 017"}
{"quote": "girimūrdhni sthitāṃ laṅkāṃ pāṇḍurair bhavanaiḥ śubhaiḥ dadarśa sa kapiḥ śrīmān puram ākāśagaṃ yathā", "category": "Epic, Ramayana", "book": "Ramayana", "position": "Kanda 5, Sarga 002, Verse 018"}
{"quote": "pālitāṃ rākṣasendreṇa nirmitāṃ viśvakarmaṇā plavamānām ivākāśe dadarśa hanumān purīm", "category": "Epic, Ramayana", "book": "Ramayana", "position": "Kanda 5, Sarga 002, Verse 019"}
{"quote": "saṃpūrṇāṃ rākṣasair ghorair nāgair bhogavatīm iva acintyāṃ sukṛtāṃ spaṣṭāṃ kuberādhyuṣitāṃ purā", "category": "Epic, Ramayana", "book": "Ramayana", "position": "Kanda 5, Sarga 002, Verse 020"}
{"quote": "daṃṣṭribhir bahubhiḥ śūraiḥ śūlapaṭṭiśapāṇibhiḥ rakṣitāṃ rākṣasair ghorair guhām āśīviṣair api", "category": "Epic, Ramayana", "book": "Ramayana", "position": "Kanda 5, Sarga 002, Verse 021"}
{"quote": "vapraprākārajaghanāṃ vipulāmbunavāmbarām śataghnīśūlakeśāntām aṭṭālakavataṃsakām", "category": "Epic, Ramayana", "book": "Ramayana", "position": "Kanda 5, Sarga 002, Verse 022"}
{"quote": "dvāram uttaram āsādya cintayām āsa vānaraḥ kailāsaśikharaprakhyam ālikhantam ivāmbaram dhriyamāṇam ivākāśam ucchritair bhavanottamaiḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 023"}
{"quote": "tasyāś ca mahatīṃ guptiṃ sāgaraṃ ca nirīkṣya saḥ rāvaṇaṃ ca ripuṃ ghoraṃ cintayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 024"}
{"quote": "āgatyāpīha harayo bhaviṣyanti nirarthakāḥ na hi yuddhena vai laṅkā śakyā jetuṃ surair api", "category": "Epic, Ramayana", "book": "Ramayana", "position": "Kanda 5, Sarga 002, Verse 025"}
{"quote": "imāṃ tu viṣamāṃ durgāṃ laṅkāṃ rāvaṇapālitām prāpyāpi sa mahābāhuḥ kiṃ kariṣyati rāghavaḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 026"}
{"quote": "avakāśo na sāntvasya rākṣaseṣv abhigamyate na dānasya na bhedasya naiva yuddhasya dṛśyate", "category": "Epic, Ramayana", "book": "Ramayana", "position": "Kanda 5, Sarga 002, Verse 027"}
{"quote": "caturṇām eva hi gatir vānarāṇāṃ mahātmanām vāliputrasya nīlasya mama rājñaś ca dhīmataḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 028"}
{"quote": "yāvaj jānāmi vaidehīṃ yadi jīvati vā na vā tatraiva cintayiṣyāmi dṛṣṭvā tāṃ janakātmajām", "category": "Epic, Ramayana", "book": "Ramayana", "position": "Kanda 5, Sarga 002, Verse 029"}
{"quote": "tataḥ sa cintayām āsa muhūrtaṃ kapikuñjaraḥ giriśṛṅge sthitas tasmin rāmasyābhyudaye rataḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 030"}
{"quote": "anena rūpeṇa mayā na śakyā rakṣasāṃ purī praveṣṭuṃ rākṣasair guptā krūrair balasamanvitaiḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 031"}
{"quote": "ugraujaso mahāvīryo balavantaś ca rākṣasāḥ vañcanīyā mayā sarve jānakīṃ parimārgitā", "category": "Epic, Ramayana", "book": "Ramayana", "position": "Kanda 5, Sarga 002, Verse 032"}
{"quote": "lakṣyālakṣyeṇa rūpeṇa rātrau laṅkā purī mayā praveṣṭuṃ prāptakālaṃ me kṛtyaṃ sādhayituṃ mahat", "category": "Epic, Ramayana", "book": "Ramayana", "position": "Kanda 5, Sarga 002, Verse 033"}
{"quote": "tāṃ purīṃ tādṛśīṃ dṛṣṭvā durādharṣāṃ surāsuraiḥ hanūmāṃś cintayām āsa viniḥśvasya muhur muhuḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 034"}
{"quote": "kenopāyena paśyeyaṃ maithilīṃ janakātmajām adṛṣṭo rākṣasendreṇa rāvaṇena durātmanā", "category": "Epic, Ramayana", "book": "Ramayana", "position": "Kanda 5, Sarga 002, Verse 035"}
{"quote": "na vinaśyet kathaṃ kāryaṃ rāmasya viditātmanaḥ ekām ekaś ca paśyeyaṃ rahite janakātmajām", "category": "Epic, Ramayana", "book": "Ramayana", "position": "Kanda 5, Sarga 002, Verse 036"}
{"quote": "bhūtāś cārtho vipadyante deśakālavirodhitāḥ viklavaṃ dūtam āsādya tamaḥ sūryodaye yathā", "category": "Epic, Ramayana", "book": "Ramayana", "position": "Kanda 5, Sarga 002, Verse 037"}
{"quote": "arthānarthāntare buddhir niścitāpi na śobhate ghātayanti hi kāryāṇi dūtāḥ paṇḍitamāninaḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 038"}
{"quote": "na vinaśyet kathaṃ kāryaṃ vaiklavyaṃ na kathaṃ bhavet laṅghanaṃ ca samudrasya kathaṃ nu na vṛthā bhavet", "category": "Epic, Ramayana", "book": "Ramayana", "position": "Kanda 5, Sarga 002, Verse 039"}
{"quote": "mayi dṛṣṭe tu rakṣobhī rāmasya viditātmanaḥ bhaved vyartham idaṃ kāryaṃ rāvaṇānartham icchataḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 040"}
{"quote": "na hi śakyaṃ kva cit sthātum avijñātena rākṣasaiḥ api rākṣasarūpeṇa kim utānyena kena cit", "category": "Epic, Ramayana", "book": "Ramayana", "position": "Kanda 5, Sarga 002, Verse 041"}
{"quote": "vāyur apy atra nājñātaś cared iti matir mama na hy asty aviditaṃ kiṃ cid rākṣasānāṃ balīyasām", "category": "Epic, Ramayana", "book": "Ramayana", "position": "Kanda 5, Sarga 002, Verse 042"}
{"quote": "ihāhaṃ yadi tiṣṭhāmi svena rūpeṇa saṃvṛtaḥ vināśam upayāsyāmi bhartur arthaś ca hīyate", "category": "Epic, Ramayana", "book": "Ramayana", "position": "Kanda 5, Sarga 002, Verse 043"}
{"quote": "tad ahaṃ svena rūpeṇa rajanyāṃ hrasvatāṃ gataḥ laṅkām abhipatiṣyāmi rāghavasyārthasiddhaye", "category": "Epic, Ramayana", "book": "Ramayana", "position": "Kanda 5, Sarga 002, Verse 044"}
{"quote": "rāvaṇasya purīṃ rātrau praviśya sudurāsadām vicinvan bhavanaṃ sarvaṃ drakṣyāmi janakātmajām", "category": "Epic, Ramayana", "book": "Ramayana", "position": "Kanda 5, Sarga 002, Verse 045"}
{"quote": "iti saṃcintya hanumān sūryasyāstamayaṃ kapiḥ ācakāṅkṣe tadā vīrā vaidehyā darśanotsukaḥ pṛṣadaṃśakamātraḥ san babhūvādbhutadarśanaḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 046"}
{"quote": "pradoṣakāle hanumāṃs tūrṇam utpatya vīryavān praviveśa purīṃ ramyāṃ suvibhaktamahāpatham", "category": "Epic, Ramayana", "book": "Ramayana", "position": "Kanda 5, Sarga 002, Verse 047"}
{"quote": "prāsādamālāvitatāṃ stambhaiḥ kāñcanarājataiḥ śātakumbhamayair jālair gandharvanagaropamām", "category": "Epic, Ramayana", "book": "Ramayana", "position": "Kanda 5, Sarga 002, Verse 048"}
{"quote": "saptabhaumāṣṭabhaumaiś ca sa dadarśa mahāpurīm talaiḥ sphāṭikasaṃpūrṇaiḥ kārtasvaravibhūṣitaiḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 049"}
{"quote": "vaidūryamaṇicitraiś ca muktājālavibhūṣitaiḥ talaiḥ śuśubhire tāni bhavanāny atra rakṣasām", "category": "Epic, Ramayana", "book": "Ramayana", "position": "Kanda 5, Sarga 002, Verse 050"}
{"quote": "kāñcanāni vicitrāṇi toraṇāni ca rakṣasām laṅkām uddyotayām āsuḥ sarvataḥ samalaṃkṛtām", "category": "Epic, Ramayana", "book": "Ramayana", "position": "Kanda 5, Sarga 002, Verse 051"}
{"quote": "acintyām adbhutākārāṃ dṛṣṭvā laṅkāṃ mahākapiḥ āsīd viṣaṇṇo hṛṣṭaś ca vaidehyā darśanotsukaḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 052"}
{"quote": "sa pāṇḍurodviddhavimānamālinīṃ mahārhajāmbūnadajālatoraṇām yaśasvināṃ rāvaṇabāhupālitāṃ kṣapācarair bhīmabalaiḥ samāvṛtām", "category": "Epic, Ramayana", "book": "Ramayana", "position": "Kanda 5, Sarga 002, Verse 053"}
{"quote": "candro 'pi sācivyam ivāsya kurvaṃs tārāgaṇair madhyagato virājan jyotsnāvitānena vitatya lokam uttiṣṭhate naikasahasraraśmiḥ", "category": "Epic, Ramayana", "book": "Ramayana", "position": "Kanda 5, Sarga 002, Verse 054"}
{"quote": "śaṅkhaprabhaṃ kṣīramṛṇālavarṇam udgacchamānaṃ vyavabhāsamānam dadarśa candraṃ sa kapipravīraḥ poplūyamānaṃ sarasīva haṃsaṃ", "category": "Epic, Ramayana", "book": "Ramayana", "position": "Kanda 5, Sarga 002, Verse 055"}
{"quote": "sa lambaśikhare lambe lambatoyadasaṃnibhe sattvam āsthāya medhāvī hanumān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 001"}
{"quote": "niśi laṅkāṃ mahāsattvo viveśa kapikuñjaraḥ ramyakānanatoyāḍhyāṃ purīṃ rāvaṇapālitām", "category": "Epic, Ramayana", "book": "Ramayana", "position": "Kanda 5, Sarga 003, Verse 002"}
{"quote": "śāradāmbudharaprakhyair bhavanair upaśobhitām sāgaropamanirghoṣāṃ sāgarānilasevitām", "category": "Epic, Ramayana", "book": "Ramayana", "position": "Kanda 5, Sarga 003, Verse 003"}
{"quote": "supuṣṭabalasaṃguptāṃ yathaiva viṭapāvatīm cārutoraṇaniryūhāṃ pāṇḍuradvāratoraṇām", "category": "Epic, Ramayana", "book": "Ramayana", "position": "Kanda 5, Sarga 003, Verse 004"}
{"quote": "bhujagācaritāṃ guptāṃ śubhāṃ bhogavatīm iva tāṃ savidyudghanākīrṇāṃ jyotirmārganiṣevitām", "category": "Epic, Ramayana", "book": "Ramayana", "position": "Kanda 5, Sarga 003, Verse 005"}
{"quote": "caṇḍamārutanirhrādāṃ yathendrasyāmarāvatīm śātakumbhena mahatā prākāreṇābhisaṃvṛtām", "category": "Epic, Ramayana", "book": "Ramayana", "position": "Kanda 5, Sarga 003, Verse 006"}
{"quote": "kiṅkiṇījālaghoṣābhiḥ patākābhir alaṃkṛtām āsādya sahasā hṛṣṭaḥ prākāram abhipedivān", "category": "Epic, Ramayana", "book": "Ramayana", "position": "Kanda 5, Sarga 003, Verse 007"}
{"quote": "vismayāviṣṭahṛdayaḥ purīm ālokya sarvataḥ jāmbūnadamayair dvārair vaidūryakṛtavedikaiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 008"}
{"quote": "maṇisphaṭika muktābhir maṇikuṭṭimabhūṣitaiḥ taptahāṭakaniryūhai rājatāmalapāṇḍuraiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 009"}
{"quote": "vaidūryatalasopānaiḥ sphāṭikāntarapāṃsubhiḥ cārusaṃjavanopetaiḥ kham ivotpatitaiḥ śubhaiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 010"}
{"quote": "krauñcabarhiṇasaṃghuṣṭe rājahaṃsaniṣevitaiḥ tūryābharaṇanirghoṣaiḥ sarvataḥ pratināditām", "category": "Epic, Ramayana", "book": "Ramayana", "position": "Kanda 5, Sarga 003, Verse 011"}
{"quote": "vasvokasārāpratimāṃ samīkṣya nagarīṃ tataḥ kham ivotpatitāṃ laṅkāṃ jaharṣa hanumān kapiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 012"}
{"quote": "tāṃ samīkṣya purīṃ laṅkāṃ rākṣasādhipateḥ śubhām anuttamām ṛddhiyutāṃ cintayām āsa vīryavān", "category": "Epic, Ramayana", "book": "Ramayana", "position": "Kanda 5, Sarga 003, Verse 013"}
{"quote": "neyam anyena nagarī śakyā dharṣayituṃ balāt rakṣitā rāvaṇabalair udyatāyudhadhāribhiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 014"}
{"quote": "kumudāṅgadayor vāpi suṣeṇasya mahākapeḥ prasiddheyaṃ bhaved bhūmir maindadvividayor api", "category": "Epic, Ramayana", "book": "Ramayana", "position": "Kanda 5, Sarga 003, Verse 015"}
{"quote": "vivasvatas tanūjasya hareś ca kuśaparvaṇaḥ ṛkṣasya ketumālasya mama caiva gatir bhavet", "category": "Epic, Ramayana", "book": "Ramayana", "position": "Kanda 5, Sarga 003, Verse 016"}
{"quote": "samīkṣya tu mahābāho rāghavasya parākramam lakṣmaṇasya ca vikrāntam abhavat prītimān kapiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 017"}
{"quote": "tāṃ ratnavasanopetāṃ koṣṭhāgārāvataṃsakām yantrāgārastanīm ṛddhāṃ pramadām iva bhūṣitām", "category": "Epic, Ramayana", "book": "Ramayana", "position": "Kanda 5, Sarga 003, Verse 018"}
{"quote": "tāṃ naṣṭatimirāṃ dīpair bhāsvaraiś ca mahāgṛhaiḥ nagarīṃ rākṣasendrasya dadarśa sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 019"}
{"quote": "praviṣṭaḥ sattvasaṃpanno niśāyāṃ mārutātmajaḥ sa mahāpatham āsthāya muktāpuṣpavirājitam", "category": "Epic, Ramayana", "book": "Ramayana", "position": "Kanda 5, Sarga 003, Verse 020"}
{"quote": "hasitodghuṣṭaninadais tūryaghoṣa puraḥ saraiḥ vajrāṅkuśanikāśaiś ca vajrajālavibhūṣitaiḥ gṛhamedhaiḥ purī ramyā babhāse dyaur ivāmbudaiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 021"}
{"quote": "prajajvāla tadā laṅkā rakṣogaṇagṛhaiḥ śubhaiḥ sitābhrasadṛśaiś citraiḥ padmasvastikasaṃsthitaiḥ vardhamānagṛhaiś cāpi sarvataḥ suvibhāṣitaiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 022"}
{"quote": "tāṃ citramālyābharaṇāṃ kapirājahitaṃkaraḥ rāghavārthaṃ carañ śrīmān dadarśa ca nananda ca", "category": "Epic, Ramayana", "book": "Ramayana", "position": "Kanda 5, Sarga 003, Verse 023"}
{"quote": "śuśrāva madhuraṃ gītaṃ tristhānasvarabhūṣitam strīṇāṃ madasamṛddhānāṃ divi cāpsarasām iva", "category": "Epic, Ramayana", "book": "Ramayana", "position": "Kanda 5, Sarga 003, Verse 024"}
{"quote": "śuśrāva kāñcīninādaṃ nūpurāṇāṃ ca niḥsvanam sopānaninadāṃś caiva bhavaneṣu mahātmanam āsphoṭitaninādāṃś ca kṣveḍitāṃś ca tatas tataḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 025"}
{"quote": "svādhyāya niratāṃś caiva yātudhānān dadarśa saḥ rāvaṇastavasaṃyuktān garjato rākṣasān api", "category": "Epic, Ramayana", "book": "Ramayana", "position": "Kanda 5, Sarga 003, Verse 026"}
{"quote": "rājamārgaṃ samāvṛtya sthitaṃ rakṣobalaṃ mahat dadarśa madhyame gulme rākṣasasya carān bahūn", "category": "Epic, Ramayana", "book": "Ramayana", "position": "Kanda 5, Sarga 003, Verse 027"}
{"quote": "dīkṣitāñ jaṭilān muṇḍān go'jināmbaravāsasaḥ darbhamuṣṭipraharaṇān agnikuṇḍāyudhāṃs tathā", "category": "Epic, Ramayana", "book": "Ramayana", "position": "Kanda 5, Sarga 003, Verse 028"}
{"quote": "kūṭamudgarapāṇīṃś ca daṇḍāyudhadharān api ekākṣānekakarṇāṃś ca calallambapayodharān", "category": "Epic, Ramayana", "book": "Ramayana", "position": "Kanda 5, Sarga 003, Verse 029"}
{"quote": "karālān bhugnavaktrāṃś ca vikaṭān vāmanāṃs tathā dhanvinaḥ khaḍginaś caiva śataghnī musalāyudhān parighottamahastāṃś ca vicitrakavacojjvalān", "category": "Epic, Ramayana", "book": "Ramayana", "position": "Kanda 5, Sarga 003, Verse 030"}
{"quote": "nātiṣṭhūlān nātikṛśān nātidīrghātihrasvakān virūpān bahurūpāṃś ca surūpāṃś ca suvarcasaḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 031"}
{"quote": "śaktivṛkṣāyudhāṃś caiva paṭṭiśāśanidhāriṇaḥ kṣepaṇīpāśahastāṃś ca dadarśa sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 032"}
{"quote": "sragviṇas tv anuliptāṃś ca varābharaṇabhūṣitān tīkṣṇaśūladharāṃś caiva vajriṇaś ca mahābalān", "category": "Epic, Ramayana", "book": "Ramayana", "position": "Kanda 5, Sarga 003, Verse 033"}
{"quote": "śatasāhasram avyagram ārakṣaṃ madhyamaṃ kapiḥ prākārāvṛtam atyantaṃ dadarśa sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 034"}
{"quote": "triviṣṭapanibhaṃ divyaṃ divyanādavināditam vājiheṣitasaṃghuṣṭaṃ nāditaṃ bhūṣaṇais tathā", "category": "Epic, Ramayana", "book": "Ramayana", "position": "Kanda 5, Sarga 003, Verse 035"}
{"quote": "rathair yānair vimānaiś ca tathā gajahayaiḥ śubhaiḥ vāraṇaiś ca caturdantaiḥ śvetābhranicayopamaiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 036"}
{"quote": "bhūṣitaṃ ruciradvāraṃ mattaiś ca mṛgapakṣibhiḥ rākṣasādhipater guptam āviveśa gṛhaṃ kapiḥ", "category": "Epic, Ramayana", "book": "Ramayana", "position": "Kanda 5, Sarga 003, Verse 037"}
{"quote": "tataḥ sa madhyaṃ gatam aṃśumantaṃ jyotsnāvitānaṃ mahad udvamantam dadarśa dhīmān divi bhānumantaṃ goṣṭhe vṛṣaṃ mattam iva bhramantam", "category": "Epic, Ramayana", "book": "Ramayana", "position": "Kanda 5, Sarga 004, Verse 001"}
{"quote": "lokasya pāpāni vināśayantaṃ mahodadhiṃ cāpi samedhayantam bhūtāni sarvāṇi virājayantaṃ dadarśa śītāṃśum athābhiyāntam", "category": "Epic, Ramayana", "book": "Ramayana", "position": "Kanda 5, Sarga 004, Verse 002"}
{"quote": "yā bhāti lakṣmīr bhuvi mandarasthā tathā pradoṣeṣu ca sāgarasthā tathaiva toyeṣu ca puṣkarasthā rarāja sā cāruniśākarasthā", "category": "Epic, Ramayana", "book": "Ramayana", "position": "Kanda 5, Sarga 004, Verse 003"}
{"quote": "haṃso yathā rājatapañjurasthaḥ siṃho yathā mandarakandarasthaḥ vīro yathā garvitakuñjarasthaś candro 'pi babhrāja tathāmbarasthaḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 004"}
{"quote": "sthitaḥ kakudmān iva tīkṣṇaśṛṅgo mahācalaḥ śveta ivoccaśṛṅgaḥ hastīva jāmbūnadabaddhaśṛṅgo vibhāti candraḥ paripūrṇaśṛṅgaḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 005"}
{"quote": "prakāśacandrodayanaṣṭadoṣaḥ pravṛddharakṣaḥ piśitāśadoṣaḥ rāmābhirāmeritacittadoṣaḥ svargaprakāśo bhagavān pradoṣaḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 006"}
{"quote": "tantrī svanāḥ karṇasukhāḥ pravṛttāḥ svapanti nāryaḥ patibhiḥ suvṛttāḥ naktaṃcarāś cāpi tathā pravṛttā vihartum atyadbhutaraudravṛttāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 007"}
{"quote": "mattapramattāni samākulāni rathāśvabhadrāsanasaṃkulāni vīraśriyā cāpi samākulāni dadarśa dhīmān sa kapiḥ kulāni", "category": "Epic, Ramayana", "book": "Ramayana", "position": "Kanda 5, Sarga 004, Verse 008"}
{"quote": "parasparaṃ cādhikam ākṣipanti bhujāṃś ca pīnān adhivikṣipanti mattapralāpān adhivikṣipanti mattāni cānyonyam adhikṣipanti", "category": "Epic, Ramayana", "book": "Ramayana", "position": "Kanda 5, Sarga 004, Verse 009"}
{"quote": "rakṣāṃsi vakṣāṃsi ca vikṣipanti gātrāṇi kāntāsu ca vikṣipanti dadarśa kāntāś ca samālapanti tathāparās tatra punaḥ svapanti", "category": "Epic, Ramayana", "book": "Ramayana", "position": "Kanda 5, Sarga 004, Verse 010"}
{"quote": "mahāgajaiś cāpi tathā nadadbhiḥ sūpūjitaiś cāpi tathā susadbhiḥ rarāja vīraiś ca viniḥśvasadbhir hrado bhujaṅgair iva niḥśvasadbhiḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 011"}
{"quote": "buddhipradhānān rucirābhidhānān saṃśraddadhānāñ jagataḥ pradhānān nānāvidhānān rucirābhidhānān dadarśa tasyāṃ puri yātudhānān", "category": "Epic, Ramayana", "book": "Ramayana", "position": "Kanda 5, Sarga 004, Verse 012"}
{"quote": "nananda dṛṣṭvā sa ca tān surūpān nānāguṇān ātmaguṇānurūpān vidyotamānān sa ca tān surūpān dadarśa kāṃś cic ca punar virūpān", "category": "Epic, Ramayana", "book": "Ramayana", "position": "Kanda 5, Sarga 004, Verse 013"}
{"quote": "tato varārhāḥ suviśuddhabhāvās teṣāṃ striyas tatra mahānubhāvāḥ priyeṣu pāneṣu ca saktabhāvā dadarśa tārā iva suprabhāvāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 014"}
{"quote": "śriyā jvalantīs trapayopagūḍhā niśīthakāle ramaṇopagūḍhāḥ dadarśa kāś cit pramadopagūḍhā yathā vihaṃgāḥ kusumopagūḍāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 015"}
{"quote": "anyāḥ punar harmyatalopaviṣṭās tatra priyāṅkeṣu sukhopaviṣṭāḥ bhartuḥ priyā dharmaparā niviṣṭā dadarśa dhīmān manadābhiviṣṭāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 016"}
{"quote": "aprāvṛtāḥ kāñcanarājivarṇāḥ kāś cit parārdhyās tapanīyavarṇāḥ punaś ca kāś cic chaśalakṣmavarṇāḥ kāntaprahīṇā rucirāṅgavarṇāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 017"}
{"quote": "tataḥ priyān prāpya mano'bhirāmān suprītiyuktāḥ prasamīkṣya rāmāḥ gṛheṣu hṛṣṭāḥ paramābhirāmā haripravīraḥ sa dadarśa rāmāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 018"}
{"quote": "candraprakāśāś ca hi vaktramālā vakrākṣipakṣmāś ca sunetramālāḥ vibhūṣaṇānāṃ ca dadarśa mālāḥ śatahradānām iva cārumālāḥ", "category": "Epic, Ramayana", "book": "Ramayana", "position": "Kanda 5, Sarga 004, Verse 019"}
{"quote": "na tv eva sītāṃ paramābhijātāṃ pathi sthite rājakule prajātām latāṃ praphullām iva sādhujātāṃ dadarśa tanvīṃ manasābhijātām", "category": "Epic, Ramayana", "book": "Ramayana", "position": "Kanda 5, Sarga 004, Verse 020"}
{"quote": "sanātane vartmani saṃniviṣṭāṃ rāmekṣaṇīṃ tāṃ madanābhiviṣṭām bhartur manaḥ śrīmad anupraviṣṭāṃ strībhyo varābhyaś ca sadā viśiṣṭām", "category": "Epic, Ramayana", "book": "Ramayana", "position": "Kanda 5, Sarga 004, Verse 021"}
{"quote": "uṣṇārditāṃ sānusṛtāsrakaṇṭhīṃ purā varārhottamaniṣkakaṇṭhīm sujātapakṣmām abhiraktakaṇṭhīṃ vane pravṛttām iva nīlakaṇṭhīm", "category": "Epic, Ramayana", "book": "Ramayana", "position": "Kanda 5, Sarga 004, Verse 022"}
{"quote": "avyaktalekhām iva candralekhāṃ pāṃsupradigdhām iva hemalekhām kṣataprarūḍhām iva bāṇalekhāṃ vāyuprabhinnām iva meghalekhām", "category": "Epic, Ramayana", "book": "Ramayana", "position": "Kanda 5, Sarga 004, Verse 023"}
{"quote": "sītām apaśyan manujeśvarasya rāmasya patnīṃ vadatāṃ varasya babhūva duḥkhābhihataś cirasya plavaṃgamo manda ivācirasya", "category": "Epic, Ramayana", "book": "Ramayana", "position": "Kanda 5, Sarga 004, Verse 024"}
{"quote": "sa nikāmaṃ vināmeṣu vicaran kāmarūpadhṛk vicacāra kapir laṅkāṃ lāghavena samanvitaḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 001"}
{"quote": "āsasādātha lakṣmīvān rākṣasendraniveśanam prākāreṇārkavarṇena bhāsvareṇābhisaṃvṛtam", "category": "Epic, Ramayana", "book": "Ramayana", "position": "Kanda 5, Sarga 005, Verse 002"}
{"quote": "rakṣitaṃ rākṣasair bhīmaiḥ siṃhair iva mahad vanam samīkṣamāṇo bhavanaṃ cakāśe kapikuñjaraḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 003"}
{"quote": "rūpyakopahitaiś citrais toraṇair hemabhūṣitaiḥ vicitrābhiś ca kakṣyābhir dvāraiś ca rucirair vṛtam", "category": "Epic, Ramayana", "book": "Ramayana", "position": "Kanda 5, Sarga 005, Verse 004"}
{"quote": "gajāsthitair mahāmātraiḥ śūraiś ca vigataśramaiḥ upasthitam asaṃhāryair hayaiḥ syandanayāyibhiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 005"}
{"quote": "siṃhavyāghratanutrāṇair dāntakāñcanarājataiḥ ghoṣavadbhir vicitraiś ca sadā vicaritaṃ rathaiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 006"}
{"quote": "bahuratnasamākīrṇaṃ parārdhyāsanabhājanam mahārathasamāvāsaṃ mahārathamahāsanam", "category": "Epic, Ramayana", "book": "Ramayana", "position": "Kanda 5, Sarga 005, Verse 007"}
{"quote": "dṛśyaiś ca paramodārais tais taiś ca mṛgapakṣibhiḥ vividhair bahusāhasraiḥ paripūrṇaṃ samantataḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 008"}
{"quote": "vinītair antapālaiś ca rakṣobhiś ca surakṣitam mukhyābhiś ca varastrībhiḥ paripūrṇaṃ samantataḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 009"}
{"quote": "muditapramadā ratnaṃ rākṣasendraniveśanam varābharaṇanirhrādaiḥ samudrasvananiḥsvanam", "category": "Epic, Ramayana", "book": "Ramayana", "position": "Kanda 5, Sarga 005, Verse 010"}
{"quote": "tad rājaguṇasaṃpannaṃ mukhyaiś ca varacandanaiḥ bherīmṛdaṅgābhirutaṃ śaṅkhaghoṣavināditam", "category": "Epic, Ramayana", "book": "Ramayana", "position": "Kanda 5, Sarga 005, Verse 011"}
{"quote": "nityārcitaṃ parvahutaṃ pūjitaṃ rākṣasaiḥ sadā samudram iva gambhīraṃ samudram iva niḥsvanam", "category": "Epic, Ramayana", "book": "Ramayana", "position": "Kanda 5, Sarga 005, Verse 012"}
{"quote": "mahātmāno mahad veśma mahāratnaparicchadam mahājanasamākīrṇaṃ dadarśa sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 013"}
{"quote": "virājamānaṃ vapuṣā gajāśvarathasaṃkulam laṅkābharaṇam ity eva so 'manyata mahākapiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 014"}
{"quote": "gṛhād gṛhaṃ rākṣasānām udyānāni ca vānaraḥ vīkṣamāṇo hy asaṃtrastaḥ prāsādāṃś ca cacāra saḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 015"}
{"quote": "avaplutya mahāvegaḥ prahastasya niveśanam tato 'nyat pupluve veśma mahāpārśvasya vīryavān", "category": "Epic, Ramayana", "book": "Ramayana", "position": "Kanda 5, Sarga 005, Verse 016"}
{"quote": "atha meghapratīkāśaṃ kumbhakarṇaniveśanam vibhīṣaṇasya ca tathā pupluve sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 017"}
{"quote": "mahodarasya ca tathā virūpākṣasya caiva hi vidyujjihvasya bhavanaṃ vidyunmāles tathaiva ca vajradaṃṣṭrasya ca tathā pupluve sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 018"}
{"quote": "śukasya ca mahāvegaḥ sāraṇasya ca dhīmataḥ tathā cendrajito veśma jagāma hariyūthapaḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 019"}
{"quote": "jambumāleḥ sumāleś ca jagāma hariyūthapaḥ raśmiketoś ca bhavanaṃ sūryaśatros tathaiva ca", "category": "Epic, Ramayana", "book": "Ramayana", "position": "Kanda 5, Sarga 005, Verse 020"}
{"quote": "dhūmrākṣasya ca saṃpāter bhavanaṃ mārutātmajaḥ vidyudrūpasya bhīmasya ghanasya vighanasya ca", "category": "Epic, Ramayana", "book": "Ramayana", "position": "Kanda 5, Sarga 005, Verse 021"}
{"quote": "śukanābhasya vakrasya śaṭhasya vikaṭasya ca hrasvakarṇasya daṃṣṭrasya romaśasya ca rakṣasaḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 022"}
{"quote": "yuddhonmattasya mattasya dhvajagrīvasya nādinaḥ vidyujjihvendrajihvānāṃ tathā hastimukhasya ca", "category": "Epic, Ramayana", "book": "Ramayana", "position": "Kanda 5, Sarga 005, Verse 023"}
{"quote": "karālasya piśācasya śoṇitākṣasya caiva hi kramamāṇaḥ krameṇaiva hanūmān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 024"}
{"quote": "teṣu teṣu mahārheṣu bhavaneṣu mahāyaśāḥ teṣām ṛddhimatām ṛddhiṃ dadarśa sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 025"}
{"quote": "sarveṣāṃ samatikramya bhavanāni samantataḥ āsasādātha lakṣmīvān rākṣasendraniveśanam", "category": "Epic, Ramayana", "book": "Ramayana", "position": "Kanda 5, Sarga 005, Verse 026"}
{"quote": "rāvaṇasyopaśāyinyo dadarśa harisattamaḥ vicaran hariśārdūlo rākṣasīr vikṛtekṣaṇāḥ śūlamudgarahastāś ca śakto tomaradhāriṇīḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 027"}
{"quote": "dadarśa vividhān gulmāṃs tasya rakṣaḥpater gṛhe", "category": "Epic, Ramayana", "book": "Ramayana", "position": "Kanda 5, Sarga 005, Verse 028"}
{"quote": "raktāñ śvetān sitāṃś caiva harīṃś caiva mahājavān kulīnān rūpasaṃpannān gajān paragajārujān", "category": "Epic, Ramayana", "book": "Ramayana", "position": "Kanda 5, Sarga 005, Verse 029"}
{"quote": "niṣṭhitān gajaśikhāyām airāvatasamān yudhi nihantṝn parasainyānāṃ gṛhe tasmin dadarśa saḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 030"}
{"quote": "kṣarataś ca yathā meghān sravataś ca yathā girīn meghastanitanirghoṣān durdharṣān samare paraiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 031"}
{"quote": "sahasraṃ vāhinīs tatra jāmbūnadapariṣkṛtāḥ hemajālair avicchinnās taruṇādityasaṃnibhāḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 032"}
{"quote": "dadarśa rākṣasendrasya rāvaṇasya niveśane śibikā vividhākārāḥ sa kapir mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 033"}
{"quote": "latāgṛhāṇi citrāṇi citraśālāgṛhāṇi ca krīḍāgṛhāṇi cānyāni dāruparvatakān api", "category": "Epic, Ramayana", "book": "Ramayana", "position": "Kanda 5, Sarga 005, Verse 034"}
{"quote": "kāmasya gṛhakaṃ ramyaṃ divāgṛhakam eva ca dadarśa rākṣasendrasya rāvaṇasya niveśane", "category": "Epic, Ramayana", "book": "Ramayana", "position": "Kanda 5, Sarga 005, Verse 035"}
{"quote": "sa mandaratalaprakhyaṃ mayūrasthānasaṃkulam dhvajayaṣṭibhir ākīrṇaṃ dadarśa bhavanottamam", "category": "Epic, Ramayana", "book": "Ramayana", "position": "Kanda 5, Sarga 005, Verse 036"}
{"quote": "anantaratnanicayaṃ nidhijālaṃ samantataḥ dhīraniṣṭhitakarmāntaṃ gṛhaṃ bhūtapater iva", "category": "Epic, Ramayana", "book": "Ramayana", "position": "Kanda 5, Sarga 005, Verse 037"}
{"quote": "arcirbhiś cāpi ratnānāṃ tejasā rāvaṇasya ca virarājātha tad veśma raśmimān iva raśmibhiḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 038"}
{"quote": "jāmbūnadamayāny eva śayanāny āsanāni ca bhājanāni ca śubhrāṇi dadarśa hariyūthapaḥ", "category": "Epic, Ramayana", "book": "Ramayana", "position": "Kanda 5, Sarga 005, Verse 039"}
{"quote": "madhvāsavakṛtakledaṃ maṇibhājanasaṃkulam manoramam asaṃbādhaṃ kuberabhavanaṃ yathā", "category": "Epic, Ramayana", "book": "Ramayana", "position": "Kanda 5, Sarga 005, Verse 040"}
{"quote": "nūpurāṇāṃ ca ghoṣeṇa kāñcīnāṃ ninadena ca mṛdaṅgatalaghoṣaiś ca ghoṣavadbhir vināditam", "category": "Epic, Ramayana", "book": "Ramayana", "position": "Kanda 5, Sarga 005, Verse 041"}
{"quote": "prāsādasaṃghātayutaṃ strīratnaśatasaṃkulam suvyūḍhakakṣyaṃ hanumān praviveśa mahāgṛham", "category": "Epic, Ramayana", "book": "Ramayana", "position": "Kanda 5, Sarga 005, Verse 042"}
{"quote": "sa veśmajālaṃ balavān dadarśa vyāsaktavaidūryasuvarṇajālam yathā mahat prāvṛṣi meghajālaṃ vidyutpinaddhaṃ savihaṃgajālam", "category": "Epic, Ramayana", "book": "Ramayana", "position": "Kanda 5, Sarga 006, Verse 001"}
{"quote": "niveśanānāṃ vividhāś ca śālāḥ pradhānaśaṅkhāyudhacāpaśālāḥ manoharāś cāpi punar viśālā dadarśa veśmādriṣu candraśālāḥ", "category": "Epic, Ramayana", "book": "Ramayana", "position": "Kanda 5, Sarga 006, Verse 002"}
{"quote": "gṛhāṇi nānāvasurājitāni devāsuraiś cāpi supūjitāni sarvaiś ca doṣaiḥ parivarjitāni kapir dadarśa svabalārjitāni", "category": "Epic, Ramayana", "book": "Ramayana", "position": "Kanda 5, Sarga 006, Verse 003"}
{"quote": "tāni prayatnābhisamāhitāni mayena sākṣād iva nirmitāni mahītale sarvaguṇottarāṇi dadarśa laṅkādhipater gṛhāṇi", "category": "Epic, Ramayana", "book": "Ramayana", "position": "Kanda 5, Sarga 006, Verse 004"}
{"quote": "tato dadarśocchritamegharūpaṃ manoharaṃ kāñcanacārurūpam rakṣo'dhipasyātmabalānurūpaṃ gṛhottamaṃ hy apratirūparūpam", "category": "Epic, Ramayana", "book": "Ramayana", "position": "Kanda 5, Sarga 006, Verse 005"}
{"quote": "mahītale svargam iva prakīrṇaṃ śriyā jvalantaṃ bahuratnakīrṇam nānātarūṇāṃ kusumāvakīrṇaṃ girer ivāgraṃ rajasāvakīrṇam", "category": "Epic, Ramayana", "book": "Ramayana", "position": "Kanda 5, Sarga 006, Verse 006"}
{"quote": "nārīpravekair iva dīpyamānaṃ taḍidbhir ambhodavad arcyamānam haṃsapravekair iva vāhyamānaṃ śriyā yutaṃ khe sukṛtāṃ vimānam", "category": "Epic, Ramayana", "book": "Ramayana", "position": "Kanda 5, Sarga 006, Verse 007"}
{"quote": "yathā nagāgraṃ bahudhātucitraṃ yathā nabhaś ca grahacandracitram dadarśa yuktīkṛtameghacitraṃ vimānaratnaṃ bahuratnacitram", "category": "Epic, Ramayana", "book": "Ramayana", "position": "Kanda 5, Sarga 006, Verse 008"}
{"quote": "mahī kṛtā parvatarājipūrṇā śailāḥ kṛtā vṛkṣavitānapūrṇāḥ vṛkṣāḥ kṛtāḥ puṣpavitānapūrṇāḥ puṣpaṃ kṛtaṃ kesarapatrapūrṇam", "category": "Epic, Ramayana", "book": "Ramayana", "position": "Kanda 5, Sarga 006, Verse 009"}
{"quote": "kṛtāni veśmāni ca pāṇḍurāṇi tathā supuṣpā api puṣkariṇyaḥ punaś ca padmāni sakesarāṇi dhanyāni citrāṇi tathā vanāni", "category": "Epic, Ramayana", "book": "Ramayana", "position": "Kanda 5, Sarga 006, Verse 010"}
{"quote": "puṣpāhvayaṃ nāma virājamānaṃ ratnaprabhābhiś ca vivardhamānam veśmottamānām api coccamānaṃ mahākapis tatra mahāvimānam", "category": "Epic, Ramayana", "book": "Ramayana", "position": "Kanda 5, Sarga 006, Verse 011"}
{"quote": "kṛtāś ca vaidūryamayā vihaṃgā rūpyapravālaiś ca tathā vihaṃgāḥ citrāś ca nānāvasubhir bhujaṃgā jātyānurūpās turagāḥ śubhāṅgāḥ", "category": "Epic, Ramayana", "book": "Ramayana", "position": "Kanda 5, Sarga 006, Verse 012"}
{"quote": "pravālajāmbūnadapuṣpapakṣāḥ salīlam āvarjitajihmapakṣāḥ kāmasya sākṣād iva bhānti pakṣāḥ kṛtā vihaṃgāḥ sumukhāḥ supakṣāḥ", "category": "Epic, Ramayana", "book": "Ramayana", "position": "Kanda 5, Sarga 006, Verse 013"}
{"quote": "niyujyamānāś ca gajāḥ suhastāḥ sakesarāś cotpalapatrahastāḥ babhūva devī ca kṛtā suhastā lakṣmīs tathā padmini padmahastā", "category": "Epic, Ramayana", "book": "Ramayana", "position": "Kanda 5, Sarga 006, Verse 014"}
{"quote": "itīva tad gṛham abhigamya śobhanaṃ savismayo nagam iva cāruśobhanam punaś ca tat paramasugandhi sundaraṃ himātyaye nagam iva cārukandaram", "category": "Epic, Ramayana", "book": "Ramayana", "position": "Kanda 5, Sarga 006, Verse 015"}
{"quote": "tataḥ sa tāṃ kapir abhipatya pūjitāṃ caran purīṃ daśamukhabāhupālitām adṛśya tāṃ janakasutāṃ supūjitāṃ suduḥkhitāṃ patiguṇaveganirjitām", "category": "Epic, Ramayana", "book": "Ramayana", "position": "Kanda 5, Sarga 006, Verse 016"}
{"quote": "tatas tadā bahuvidhabhāvitātmanaḥ kṛtātmano janakasutāṃ suvartmanaḥ apaśyato 'bhavad atiduḥkhitaṃ manaḥ sucakṣuṣaḥ pravicarato mahātmanaḥ", "category": "Epic, Ramayana", "book": "Ramayana", "position": "Kanda 5, Sarga 006, Verse 017"}
{"quote": "tasyālayavariṣṭhasya madhye vipulam āyatam dadarśa bhavanaśreṣṭhaṃ hanūmān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 001"}
{"quote": "ardhayojanavistīrṇam āyataṃ yojanaṃ hi tat bhavanaṃ rākṣasendrasya bahuprāsādasaṃkulam", "category": "Epic, Ramayana", "book": "Ramayana", "position": "Kanda 5, Sarga 007, Verse 002"}
{"quote": "mārgamāṇas tu vaidehīṃ sītām āyatalocanām sarvataḥ paricakrāma hanūmān arisūdanaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 003"}
{"quote": "caturviṣāṇair dviradais triviṣāṇais tathaiva ca parikṣiptam asaṃbādhaṃ rakṣyamāṇam udāyudhaiḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 004"}
{"quote": "rākṣasībhiś ca patnībhī rāvaṇasya niveśanam āhṛtābhiś ca vikramya rājakanyābhir āvṛtam", "category": "Epic, Ramayana", "book": "Ramayana", "position": "Kanda 5, Sarga 007, Verse 005"}
{"quote": "tan nakramakarākīrṇaṃ timiṃgilajhaṣākulam vāyuvegasamādhūtaṃ pannagair iva sāgaram", "category": "Epic, Ramayana", "book": "Ramayana", "position": "Kanda 5, Sarga 007, Verse 006"}
{"quote": "yā hi vaiśvaraṇe lakṣmīr yā cendre harivāhane sā rāvaṇagṛhe sarvā nityam evānapāyinī", "category": "Epic, Ramayana", "book": "Ramayana", "position": "Kanda 5, Sarga 007, Verse 007"}
{"quote": "yā ca rājñaḥ kuberasya yamasya varuṇasya ca tādṛśī tad viśiṣṭā vā ṛddhī rakṣo gṛheṣv iha", "category": "Epic, Ramayana", "book": "Ramayana", "position": "Kanda 5, Sarga 007, Verse 008"}
{"quote": "tasya harmyasya madhyasthaṃ veśma cānyat sunirmitam bahuniryūha saṃkīrṇaṃ dadarśa pavanātmajaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 009"}
{"quote": "brahmaṇo 'rthe kṛtaṃ divyaṃ divi yad viśvakarmaṇā vimānaṃ puṣpakaṃ nāma sarvaratnavibhūṣitam", "category": "Epic, Ramayana", "book": "Ramayana", "position": "Kanda 5, Sarga 007, Verse 010"}
{"quote": "pareṇa tapasā lebhe yat kuberaḥ pitāmahāt kuberam ojasā jitvā lebhe tad rākṣaseśvaraḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 011"}
{"quote": "īhā mṛgasamāyuktaiḥ kāryasvarahiraṇmayaiḥ sukṛtair ācitaṃ stambhaiḥ pradīptam iva ca śriyā", "category": "Epic, Ramayana", "book": "Ramayana", "position": "Kanda 5, Sarga 007, Verse 012"}
{"quote": "merumandarasaṃkāśair ullikhadbhir ivāmbaram kūṭāgāraiḥ śubhākāraiḥ sarvataḥ samalaṃkṛtam", "category": "Epic, Ramayana", "book": "Ramayana", "position": "Kanda 5, Sarga 007, Verse 013"}
{"quote": "jvalanārkapratīkāśaṃ sukṛtaṃ viśvakarmaṇā hemasopānasaṃyuktaṃ cārupravaravedikam", "category": "Epic, Ramayana", "book": "Ramayana", "position": "Kanda 5, Sarga 007, Verse 014"}
{"quote": "jālavātāyanair yuktaṃ kāñcanaiḥ sthāṭikair api indranīlamahānīlamaṇipravaravedikam vimānaṃ puṣpakaṃ divyam āruroha mahākapiḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 015"}
{"quote": "tatrasthaḥ sa tadā gandhaṃ pānabhakṣyānnasaṃbhavam divyaṃ saṃmūrchitaṃ jighran rūpavantam ivānilam", "category": "Epic, Ramayana", "book": "Ramayana", "position": "Kanda 5, Sarga 007, Verse 016"}
{"quote": "sa gandhas taṃ mahāsattvaṃ bandhur bandhum ivottamam ita ehīty uvāceva tatra yatra sa rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 017"}
{"quote": "tatas tāṃ prasthitaḥ śālāṃ dadarśa mahatīṃ śubhām rāvaṇasya manaḥkāntāṃ kāntām iva varastriyam", "category": "Epic, Ramayana", "book": "Ramayana", "position": "Kanda 5, Sarga 007, Verse 018"}
{"quote": "maṇisopānavikṛtāṃ hemajālavirājitām sphāṭikair āvṛtatalāṃ dantāntaritarūpikām", "category": "Epic, Ramayana", "book": "Ramayana", "position": "Kanda 5, Sarga 007, Verse 019"}
{"quote": "muktābhiś ca pravālaiś ca rūpyacāmīkarair api vibhūṣitāṃ maṇistambhaiḥ subahustambhabhūṣitām", "category": "Epic, Ramayana", "book": "Ramayana", "position": "Kanda 5, Sarga 007, Verse 020"}
{"quote": "samair ṛjubhir atyuccaiḥ samantāt suvibhūṣitaiḥ stambhaiḥ pakṣair ivātyuccair divaṃ saṃprasthitām iva", "category": "Epic, Ramayana", "book": "Ramayana", "position": "Kanda 5, Sarga 007, Verse 021"}
{"quote": "mahatyā kuthayāstrīṇaṃ pṛthivīlakṣaṇāṅkayā pṛthivīm iva vistīrṇāṃ sarāṣṭragṛhamālinīm", "category": "Epic, Ramayana", "book": "Ramayana", "position": "Kanda 5, Sarga 007, Verse 022"}
{"quote": "nāditāṃ mattavihagair divyagandhādhivāsitām parārdhyāstaraṇopetāṃ rakṣo'dhipaniṣevitām", "category": "Epic, Ramayana", "book": "Ramayana", "position": "Kanda 5, Sarga 007, Verse 023"}
{"quote": "dhūmrām agarudhūpena vimalāṃ haṃsapāṇḍurām citrāṃ puṣpopahāreṇa kalmāṣīm iva suprabhām", "category": "Epic, Ramayana", "book": "Ramayana", "position": "Kanda 5, Sarga 007, Verse 024"}
{"quote": "manaḥsaṃhlādajananīṃ varṇasyāpi prasādinīm tāṃ śokanāśinīṃ divyāṃ śriyaḥ saṃjananīm iva", "category": "Epic, Ramayana", "book": "Ramayana", "position": "Kanda 5, Sarga 007, Verse 025"}
{"quote": "indriyāṇīndriyārthais tu pañca pañcabhir uttamaiḥ tarpayām āsa māteva tadā rāvaṇapālitā", "category": "Epic, Ramayana", "book": "Ramayana", "position": "Kanda 5, Sarga 007, Verse 026"}
{"quote": "svargo 'yaṃ devaloko 'yam indrasyeyaṃ purī bhavet siddhir veyaṃ parā hi syād ity amanyata mārutiḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 027"}
{"quote": "pradhyāyata ivāpaśyat pradīpāṃs tatra kāñcanān dhūrtān iva mahādhūrtair devanena parājitān", "category": "Epic, Ramayana", "book": "Ramayana", "position": "Kanda 5, Sarga 007, Verse 028"}
{"quote": "dīpānāṃ ca prakāśena tejasā rāvaṇasya ca arcirbhir bhūṣaṇānāṃ ca pradīptety abhyamanyata", "category": "Epic, Ramayana", "book": "Ramayana", "position": "Kanda 5, Sarga 007, Verse 029"}
{"quote": "tato 'paśyat kuthāsīnaṃ nānāvarṇāmbarasrajam sahasraṃ varanārīṇāṃ nānāveṣavibhūṣitam", "category": "Epic, Ramayana", "book": "Ramayana", "position": "Kanda 5, Sarga 007, Verse 030"}
{"quote": "parivṛtte 'rdharātre tu pānanidrāvaśaṃ gatam krīḍitvoparataṃ rātrau suṣvāpa balavat tadā", "category": "Epic, Ramayana", "book": "Ramayana", "position": "Kanda 5, Sarga 007, Verse 031"}
{"quote": "tat prasuptaṃ viruruce niḥśabdāntarabhūṣaṇam niḥśabdahaṃsabhramaraṃ yathā padmavanaṃ mahat", "category": "Epic, Ramayana", "book": "Ramayana", "position": "Kanda 5, Sarga 007, Verse 032"}
{"quote": "tāsāṃ saṃvṛtadantāni mīlitākṣāṇi mārutiḥ apaśyat padmagandhīni vadanāni suyoṣitām", "category": "Epic, Ramayana", "book": "Ramayana", "position": "Kanda 5, Sarga 007, Verse 033"}
{"quote": "prabuddhānīva padmāni tāsāṃ bhūtvā kṣapākṣaye punaḥsaṃvṛtapatrāṇi rātrāv iva babhus tadā", "category": "Epic, Ramayana", "book": "Ramayana", "position": "Kanda 5, Sarga 007, Verse 034"}
{"quote": "imāni mukhapadmāni niyataṃ mattaṣaṭpadāḥ ambujānīva phullāni prārthayanti punaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 035"}
{"quote": "iti vāmanyata śrīmān upapattyā mahākapiḥ mene hi guṇatas tāni samāni salilodbhavaiḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 036"}
{"quote": "sā tasya śuśubhe śālā tābhiḥ strībhir virājitā śāradīva prasannā dyaus tārābhir abhiśobhitā", "category": "Epic, Ramayana", "book": "Ramayana", "position": "Kanda 5, Sarga 007, Verse 037"}
{"quote": "sa ca tābhiḥ parivṛtaḥ śuśubhe rākṣasādhipaḥ yathā hy uḍupatiḥ śrīmāṃs tārābhir abhisaṃvṛtaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 038"}
{"quote": "yāś cyavante 'mbarāt tārāḥ puṇyaśeṣasamāvṛtāḥ imās tāḥ saṃgatāḥ kṛtsnā iti mene haris tadā", "category": "Epic, Ramayana", "book": "Ramayana", "position": "Kanda 5, Sarga 007, Verse 039"}
{"quote": "tārāṇām iva suvyaktaṃ mahatīnāṃ śubhārciṣām prabhāvarṇaprasādāś ca virejus tatra yoṣitām", "category": "Epic, Ramayana", "book": "Ramayana", "position": "Kanda 5, Sarga 007, Verse 040"}
{"quote": "vyāvṛttagurupīnasrakprakīrṇavarabhūṣaṇāḥ pānavyāyāmakāleṣu nidrāpahṛtacetasaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 041"}
{"quote": "vyāvṛttatilakāḥ kāś cit kāś cid udbhrāntanūpurāḥ pārśve galitahārāś ca kāś cit paramayoṣitaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 042"}
{"quote": "mukhā hāravṛtāś cānyāḥ kāś cit prasrastavāsasaḥ vyāviddharaśanā dāmāḥ kiśorya iva vāhitāḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 043"}
{"quote": "sukuṇḍaladharāś cānyā vicchinnamṛditasrajaḥ gajendramṛditāḥ phullā latā iva mahāvane", "category": "Epic, Ramayana", "book": "Ramayana", "position": "Kanda 5, Sarga 007, Verse 044"}
{"quote": "candrāṃśukiraṇābhāś ca hārāḥ kāsāṃ cid utkaṭāḥ haṃsā iva babhuḥ suptāḥ stanamadhyeṣu yoṣitām", "category": "Epic, Ramayana", "book": "Ramayana", "position": "Kanda 5, Sarga 007, Verse 045"}
{"quote": "aparāsāṃ ca vaidūryāḥ kādambā iva pakṣiṇaḥ hemasūtrāṇi cānyāsāṃ cakravākā ivābhavan", "category": "Epic, Ramayana", "book": "Ramayana", "position": "Kanda 5, Sarga 007, Verse 046"}
{"quote": "haṃsakāraṇḍavākīrṇāś cakravākopaśobhitāḥ āpagā iva tā rejur jaghanaiḥ pulinair iva", "category": "Epic, Ramayana", "book": "Ramayana", "position": "Kanda 5, Sarga 007, Verse 047"}
{"quote": "kiṅkiṇījālasaṃkāśās tā hemavipulāmbujāḥ bhāvagrāhā yaśastīrāḥ suptā nadya ivābabhuḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 048"}
{"quote": "mṛduṣv aṅgeṣu kāsāṃ cit kucāgreṣu ca saṃsthitāḥ babhūvur bhūṣaṇānīva śubhā bhūṣaṇarājayaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 049"}
{"quote": "aṃśukāntāś ca kāsāṃ cin mukhamārutakampitāḥ upary upari vaktrāṇāṃ vyādhūyante punaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 050"}
{"quote": "tāḥ pātākā ivoddhūtāḥ patnīnāṃ ruciraprabhāḥ nānāvarṇasuvarṇānāṃ vaktramūleṣu rejire", "category": "Epic, Ramayana", "book": "Ramayana", "position": "Kanda 5, Sarga 007, Verse 051"}
{"quote": "vavalguś cātra kāsāṃ cit kuṇḍalāni śubhārciṣām mukhamārutasaṃsargān mandaṃ mandaṃ suyoṣitām", "category": "Epic, Ramayana", "book": "Ramayana", "position": "Kanda 5, Sarga 007, Verse 052"}
{"quote": "śarkarāsavagandhaḥ sa prakṛtyā surabhiḥ sukhaḥ tāsāṃ vadananiḥśvāsaḥ siṣeve rāvaṇaṃ tadā", "category": "Epic, Ramayana", "book": "Ramayana", "position": "Kanda 5, Sarga 007, Verse 053"}
{"quote": "rāvaṇānanaśaṅkāś ca kāś cid rāvaṇayoṣitaḥ mukhāni sma sapatnīnām upājighran punaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 054"}
{"quote": "atyarthaṃ saktamanaso rāvaṇe tā varastriyaḥ asvatantrāḥ sapatnīnāṃ priyam evācaraṃs tadā", "category": "Epic, Ramayana", "book": "Ramayana", "position": "Kanda 5, Sarga 007, Verse 055"}
{"quote": "bāhūn upanidhāyānyāḥ pārihārya vibhūṣitāḥ aṃśukāni ca ramyāṇi pramadās tatra śiśyire", "category": "Epic, Ramayana", "book": "Ramayana", "position": "Kanda 5, Sarga 007, Verse 056"}
{"quote": "anyā vakṣasi cānyasyās tasyāḥ kā cit punar bhujam aparā tv aṅkam anyasyās tasyāś cāpy aparā bhujau", "category": "Epic, Ramayana", "book": "Ramayana", "position": "Kanda 5, Sarga 007, Verse 057"}
{"quote": "ūrupārśvakaṭīpṛṣṭham anyonyasya samāśritāḥ parasparaniviṣṭāṅgyo madasnehavaśānugāḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 058"}
{"quote": "anyonyasyāṅgasaṃsparśāt prīyamāṇāḥ sumadhyamāḥ ekīkṛtabhujāḥ sarvāḥ suṣupus tatra yoṣitaḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 059"}
{"quote": "anyonyabhujasūtreṇa strīmālāgrathitā hi sā māleva grathitā sūtre śuśubhe mattaṣaṭpadā", "category": "Epic, Ramayana", "book": "Ramayana", "position": "Kanda 5, Sarga 007, Verse 060"}
{"quote": "latānāṃ mādhave māsi phullānāṃ vāyusevanāt anyonyamālāgrathitaṃ saṃsaktakusumoccayam", "category": "Epic, Ramayana", "book": "Ramayana", "position": "Kanda 5, Sarga 007, Verse 061"}
{"quote": "vyativeṣṭitasuskantham anyonyabhramarākulam āsīd vanam ivoddhūtaṃ strīvanaṃ rāvaṇasya tat", "category": "Epic, Ramayana", "book": "Ramayana", "position": "Kanda 5, Sarga 007, Verse 062"}
{"quote": "uciteṣv api suvyaktaṃ na tāsāṃ yoṣitāṃ tadā vivekaḥ śakya ādhātuṃ bhūṣaṇāṅgāmbarasrajām", "category": "Epic, Ramayana", "book": "Ramayana", "position": "Kanda 5, Sarga 007, Verse 063"}
{"quote": "rāvaṇe sukhasaṃviṣṭe tāḥ striyo vividhaprabhāḥ jvalantaḥ kāñcanā dīpāḥ prekṣantānimiṣā iva", "category": "Epic, Ramayana", "book": "Ramayana", "position": "Kanda 5, Sarga 007, Verse 064"}
{"quote": "rājarṣipitṛdaityānāṃ gandharvāṇāṃ ca yoṣitaḥ rakṣasāṃ cābhavan kanyās tasya kāmavaśaṃ gatāḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 065"}
{"quote": "na tatra kā cit pramadā prasahya vīryopapannena guṇena labdhā na cānyakāmāpi na cānyapūrvā vinā varārhāṃ janakātmajāṃ tu", "category": "Epic, Ramayana", "book": "Ramayana", "position": "Kanda 5, Sarga 007, Verse 066"}
{"quote": "na cākulīnā na ca hīnarūpā nādakṣiṇā nānupacāra yuktā bhāryābhavat tasya na hīnasattvā na cāpi kāntasya na kāmanīyā", "category": "Epic, Ramayana", "book": "Ramayana", "position": "Kanda 5, Sarga 007, Verse 067"}
{"quote": "babhūva buddhis tu harīśvarasya yadīdṛśī rāghavadharmapatnī imā yathā rākṣasarājabhāryāḥ sujātam asyeti hi sādhubuddheḥ", "category": "Epic, Ramayana", "book": "Ramayana", "position": "Kanda 5, Sarga 007, Verse 068"}
{"quote": "punaś ca so 'cintayad ārtarūpo dhruvaṃ viśiṣṭā guṇato hi sītā athāyam asyāṃ kṛtavān mahātmā laṅkeśvaraḥ kaṣṭam anāryakarma", "category": "Epic, Ramayana", "book": "Ramayana", "position": "Kanda 5, Sarga 007, Verse 069"}
{"quote": "tatra divyopamaṃ mukhyaṃ sphāṭikaṃ ratnabhūṣitam avekṣamāṇo hanumān dadarśa śayanāsanam", "category": "Epic, Ramayana", "book": "Ramayana", "position": "Kanda 5, Sarga 008, Verse 001"}
{"quote": "tasya caikatame deśe so 'gryamālyavibhūṣitam dadarśa pāṇḍuraṃ chatraṃ tārādhipatisaṃnibham", "category": "Epic, Ramayana", "book": "Ramayana", "position": "Kanda 5, Sarga 008, Verse 002"}
{"quote": "bālavyajanahastābhir vījyamānaṃ samantataḥ gandhaiś ca vividhair juṣṭaṃ varadhūpena dhūpitam", "category": "Epic, Ramayana", "book": "Ramayana", "position": "Kanda 5, Sarga 008, Verse 003"}
{"quote": "paramāstaraṇāstīrṇam āvikājinasaṃvṛtam dāmabhir varamālyānāṃ samantād upaśobhitam", "category": "Epic, Ramayana", "book": "Ramayana", "position": "Kanda 5, Sarga 008, Verse 004"}
{"quote": "tasmiñ jīmūtasaṃkāśaṃ pradīptottamakuṇḍalam lohitākṣaṃ mahābāhuṃ mahārajatavāsasaṃ", "category": "Epic, Ramayana", "book": "Ramayana", "position": "Kanda 5, Sarga 008, Verse 005"}
{"quote": "lohitenānuliptāṅgaṃ candanena sugandhinā saṃdhyāraktam ivākāśe toyadaṃ sataḍidguṇam", "category": "Epic, Ramayana", "book": "Ramayana", "position": "Kanda 5, Sarga 008, Verse 006"}
{"quote": "vṛtam ābharaṇair divyaiḥ surūpaṃ kāmarūpiṇam savṛkṣavanagulmāḍhyaṃ prasuptam iva mandaram", "category": "Epic, Ramayana", "book": "Ramayana", "position": "Kanda 5, Sarga 008, Verse 007"}
{"quote": "krīḍitvoparataṃ rātrau varābharaṇabhūṣitam priyaṃ rākṣasakanyānāṃ rākṣasānāṃ sukhāvaham", "category": "Epic, Ramayana", "book": "Ramayana", "position": "Kanda 5, Sarga 008, Verse 008"}
{"quote": "pītvāpy uparataṃ cāpi dadarśa sa mahākapiḥ bhāskare śayane vīraṃ prasuptaṃ rākṣasādhipam", "category": "Epic, Ramayana", "book": "Ramayana", "position": "Kanda 5, Sarga 008, Verse 009"}
{"quote": "niḥśvasantaṃ yathā nāgaṃ rāvaṇaṃ vānarottamaḥ āsādya paramodvignaḥ so 'pāsarpat subhītavat", "category": "Epic, Ramayana", "book": "Ramayana", "position": "Kanda 5, Sarga 008, Verse 010"}
{"quote": "athārohaṇam āsādya vedikāntaram āśritaḥ suptaṃ rākṣasaśārdūlaṃ prekṣate sma mahākapiḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 011"}
{"quote": "śuśubhe rākṣasendrasya svapataḥ śayanottamam gandhahastini saṃviṣṭe yathāprasravaṇaṃ mahat", "category": "Epic, Ramayana", "book": "Ramayana", "position": "Kanda 5, Sarga 008, Verse 012"}
{"quote": "kāñcanāṅgadanaddhau ca dadarśa sa mahātmanaḥ vikṣiptau rākṣasendrasya bhujāv indradhvajopamau", "category": "Epic, Ramayana", "book": "Ramayana", "position": "Kanda 5, Sarga 008, Verse 013"}
{"quote": "airāvataviṣāṇāgrair āpīḍitakṛtavraṇau vajrollikhitapīnāṃsau viṣṇucakraparikṣitau", "category": "Epic, Ramayana", "book": "Ramayana", "position": "Kanda 5, Sarga 008, Verse 014"}
{"quote": "pīnau samasujātāṃsau saṃgatau balasaṃyutau sulakṣaṇa nakhāṅguṣṭhau svaṅgulītalalakṣitau", "category": "Epic, Ramayana", "book": "Ramayana", "position": "Kanda 5, Sarga 008, Verse 015"}
{"quote": "saṃhatau parighākārau vṛttau karikaropamau vikṣiptau śayane śubhre pañcaśīrṣāv ivoragau", "category": "Epic, Ramayana", "book": "Ramayana", "position": "Kanda 5, Sarga 008, Verse 016"}
{"quote": "śaśakṣatajakalpena suśītena sugandhinā candanena parārdhyena svanuliptau svalaṃkṛtau", "category": "Epic, Ramayana", "book": "Ramayana", "position": "Kanda 5, Sarga 008, Verse 017"}
{"quote": "uttamastrīvimṛditau gandhottamaniṣevitau yakṣapannagagandharvadevadānavarāviṇau", "category": "Epic, Ramayana", "book": "Ramayana", "position": "Kanda 5, Sarga 008, Verse 018"}
{"quote": "dadarśa sa kapis tasya bāhū śayanasaṃsthitau mandarasyāntare suptau mahārhī ruṣitāv iva", "category": "Epic, Ramayana", "book": "Ramayana", "position": "Kanda 5, Sarga 008, Verse 019"}
{"quote": "tābhyāṃ sa paripūrṇābhyāṃ bhujābhyāṃ rākṣasādhipaḥ śuśubhe 'calasaṃkāśaḥ śṛṅgābhyām iva mandaraḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 020"}
{"quote": "cūtapuṃnāgasurabhir bakulottamasaṃyutaḥ mṛṣṭānnarasasaṃyuktaḥ pānagandhapuraḥsaraḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 021"}
{"quote": "tasya rākṣasasiṃhasya niścakrāma mukhān mahān śayānasya viniḥśvāsaḥ pūrayann iva tad gṛham", "category": "Epic, Ramayana", "book": "Ramayana", "position": "Kanda 5, Sarga 008, Verse 022"}
{"quote": "muktāmaṇivicitreṇa kāñcanena virājatā mukuṭenāpavṛttena kuṇḍalojjvalitānanam", "category": "Epic, Ramayana", "book": "Ramayana", "position": "Kanda 5, Sarga 008, Verse 023"}
{"quote": "raktacandanadigdhena tathā hāreṇa śobhitā pīnāyataviśālena vakṣasābhivirājitam", "category": "Epic, Ramayana", "book": "Ramayana", "position": "Kanda 5, Sarga 008, Verse 024"}
{"quote": "pāṇḍureṇāpaviddhena kṣaumeṇa kṣatajekṣaṇam mahārheṇa susaṃvītaṃ pītenottamavāsasā", "category": "Epic, Ramayana", "book": "Ramayana", "position": "Kanda 5, Sarga 008, Verse 025"}
{"quote": "māṣarāśipratīkāśaṃ niḥśvasantaṃ bhujaṅgavat gāṅge mahati toyānte prasutamiva kuñjaram", "category": "Epic, Ramayana", "book": "Ramayana", "position": "Kanda 5, Sarga 008, Verse 026"}
{"quote": "caturbhiḥ kāñcanair dīpair dīpyamānaiś caturdiśam prakāśīkṛtasarvāṅgaṃ meghaṃ vidyudgaṇair iva", "category": "Epic, Ramayana", "book": "Ramayana", "position": "Kanda 5, Sarga 008, Verse 027"}
{"quote": "pādamūlagatāś cāpi dadarśa sumahātmanaḥ patnīḥ sa priyabhāryasya tasya rakṣaḥpater gṛhe", "category": "Epic, Ramayana", "book": "Ramayana", "position": "Kanda 5, Sarga 008, Verse 028"}
{"quote": "śaśiprakāśavadanā varakuṇḍalabhūṣitāḥ amlānamālyābharaṇā dadarśa hariyūthapaḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 029"}
{"quote": "nṛttavāditrakuśalā rākṣasendrabhujāṅkagāḥ varābharaṇadhāriṇyo niṣannā dadṛśe kapiḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 030"}
{"quote": "vajravaidūryagarbhāṇi śravaṇānteṣu yoṣitām dadarśa tāpanīyāni kuṇḍalāny aṅgadāni ca", "category": "Epic, Ramayana", "book": "Ramayana", "position": "Kanda 5, Sarga 008, Verse 031"}
{"quote": "tāsāṃ candropamair vaktraiḥ śubhair lalitakuṇḍalaiḥ virarāja vimānaṃ tan nabhas tārāgaṇair iva", "category": "Epic, Ramayana", "book": "Ramayana", "position": "Kanda 5, Sarga 008, Verse 032"}
{"quote": "madavyāyāmakhinnās tā rākṣasendrasya yoṣitaḥ teṣu teṣv avakāśeṣu prasuptās tanumadhyamāḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 033"}
{"quote": "kā cid vīṇāṃ pariṣvajya prasuptā saṃprakāśate mahānadīprakīrṇeva nalinī potam āśritā", "category": "Epic, Ramayana", "book": "Ramayana", "position": "Kanda 5, Sarga 008, Verse 034"}
{"quote": "anyā kakṣagatenaiva maḍḍukenāsitekṣaṇā prasuptā bhāminī bhāti bālaputreva vatsalā", "category": "Epic, Ramayana", "book": "Ramayana", "position": "Kanda 5, Sarga 008, Verse 035"}
{"quote": "paṭahaṃ cārusarvāṅgī pīḍya śete śubhastanī cirasya ramaṇaṃ labdhvā pariṣvajyeva kāminī", "category": "Epic, Ramayana", "book": "Ramayana", "position": "Kanda 5, Sarga 008, Verse 036"}
{"quote": "kā cid aṃśaṃ pariṣvajya suptā kamalalocanā nidrāvaśam anuprāptā sahakānteva bhāminī", "category": "Epic, Ramayana", "book": "Ramayana", "position": "Kanda 5, Sarga 008, Verse 037"}
{"quote": "anyā kanakasaṃkāśair mṛdupīnair manoramaiḥ mṛdaṅgaṃ paripīḍyāṅgaiḥ prasuptā mattalocanā", "category": "Epic, Ramayana", "book": "Ramayana", "position": "Kanda 5, Sarga 008, Verse 038"}
{"quote": "bhujapārśvāntarasthena kakṣageṇa kṛśodarī paṇavena sahānindyā suptā madakṛtaśramā", "category": "Epic, Ramayana", "book": "Ramayana", "position": "Kanda 5, Sarga 008, Verse 039"}
{"quote": "ḍiṇḍimaṃ parigṛhyānyā tathaivāsaktaḍiṇḍimā prasuptā taruṇaṃ vatsam upagūhyeva bhāminī", "category": "Epic, Ramayana", "book": "Ramayana", "position": "Kanda 5, Sarga 008, Verse 040"}
{"quote": "kā cid āḍambaraṃ nārī bhujasaṃbhogapīḍitam kṛtvā kamalapatrākṣī prasuptā madamohitā", "category": "Epic, Ramayana", "book": "Ramayana", "position": "Kanda 5, Sarga 008, Verse 041"}
{"quote": "kalaśīm apaviddhyānyā prasuptā bhāti bhāminī vasante puṣpaśabalā māleva parimārjitā", "category": "Epic, Ramayana", "book": "Ramayana", "position": "Kanda 5, Sarga 008, Verse 042"}
{"quote": "pāṇibhyāṃ ca kucau kā cit suvarṇakalaśopamau upagūhyābalā suptā nidrābalaparājitā", "category": "Epic, Ramayana", "book": "Ramayana", "position": "Kanda 5, Sarga 008, Verse 043"}
{"quote": "anyā kamalapatrākṣī pūrṇendusadṛśānanā anyām āliṅgya suśroṇī prasuptā madavihvalā", "category": "Epic, Ramayana", "book": "Ramayana", "position": "Kanda 5, Sarga 008, Verse 044"}
{"quote": "ātodyāni vicitrāṇi pariṣvajya varastriyaḥ nipīḍya ca kucaiḥ suptāḥ kāminyaḥ kāmukān iva", "category": "Epic, Ramayana", "book": "Ramayana", "position": "Kanda 5, Sarga 008, Verse 045"}
{"quote": "tāsām ekāntavinyaste śayānāṃ śayane śubhe dadarśa rūpasaṃpannām aparāṃ sa kapiḥ striyam", "category": "Epic, Ramayana", "book": "Ramayana", "position": "Kanda 5, Sarga 008, Verse 046"}
{"quote": "muktāmaṇisamāyuktair bhūṣaṇaiḥ suvibhūṣitām vibhūṣayantīm iva ca svaśriyā bhavanottamam", "category": "Epic, Ramayana", "book": "Ramayana", "position": "Kanda 5, Sarga 008, Verse 047"}
{"quote": "gaurīṃ kanakavarṇābhām iṣṭām antaḥpureśvarīm kapir mandodarīṃ tatra śayānāṃ cārurūpiṇīm", "category": "Epic, Ramayana", "book": "Ramayana", "position": "Kanda 5, Sarga 008, Verse 048"}
{"quote": "sa tāṃ dṛṣṭvā mahābāhur bhūṣitāṃ mārutātmajaḥ tarkayām āsa sīteti rūpayauvanasaṃpadā harṣeṇa mahatā yukto nananda hariyūthapaḥ", "category": "Epic, Ramayana", "book": "Ramayana", "position": "Kanda 5, Sarga 008, Verse 049"}
{"quote": "āsphoṭayām āsa cucumba pucchaṃ nananda cikrīḍa jagau jagāma stambhān arohan nipapāta bhūmau nidarśayan svāṃ prakṛtiṃ kapīnām", "category": "Epic, Ramayana", "book": "Ramayana", "position": "Kanda 5, Sarga 008, Verse 050"}
{"quote": "avadhūya ca tāṃ buddhiṃ babhūvāvasthitas tadā jagāma cāparāṃ cintāṃ sītāṃ prati mahākapiḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 001"}
{"quote": "na rāmeṇa viyuktā sā svaptum arhati bhāminī na bhoktuṃ nāpy alaṃkartuṃ na pānam upasevitum", "category": "Epic, Ramayana", "book": "Ramayana", "position": "Kanda 5, Sarga 009, Verse 002"}
{"quote": "nānyaṃ naram upasthātuṃ surāṇām api ceśvaram na hi rāmasamaḥ kaś cid vidyate tridaśeṣv api anyeyam iti niścitya pānabhūmau cacāra saḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 003"}
{"quote": "krīḍitenāparāḥ klāntā gītena ca tathā parāḥ nṛttena cāparāḥ klāntāḥ pānaviprahatās tathā", "category": "Epic, Ramayana", "book": "Ramayana", "position": "Kanda 5, Sarga 009, Verse 004"}
{"quote": "murajeṣu mṛdaṅgeṣu pīṭhikāsu ca saṃsthitāḥ tathāstaraṇamukhyyeṣu saṃviṣṭāś cāparāḥ striyaḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 005"}
{"quote": "aṅganānāṃ sahasreṇa bhūṣitena vibhūṣaṇaiḥ rūpasaṃlāpaśīlena yuktagītārthabhāṣiṇā", "category": "Epic, Ramayana", "book": "Ramayana", "position": "Kanda 5, Sarga 009, Verse 006"}
{"quote": "deśakālābhiyuktena yuktavākyābhidhāyinā ratābhiratasaṃsuptaṃ dadarśa hariyūthapaḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 007"}
{"quote": "tāsāṃ madhye mahābāhuḥ śuśubhe rākṣaseśvaraḥ goṣṭhe mahati mukhyānāṃ gavāṃ madhye yathā vṛṣaḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 008"}
{"quote": "sa rākṣasendraḥ śuśubhe tābhiḥ parivṛtaḥ svayam kareṇubhir yathāraṇyaṃ parikīrṇo mahādvipaḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 009"}
{"quote": "sarvakāmair upetāṃ ca pānabhūmiṃ mahātmanaḥ dadarśa kapiśārdūlas tasya rakṣaḥpater gṛhe", "category": "Epic, Ramayana", "book": "Ramayana", "position": "Kanda 5, Sarga 009, Verse 010"}
{"quote": "mṛgāṇāṃ mahiṣāṇāṃ ca varāhāṇāṃ ca bhāgaśaḥ tatra nyastāni māṃsāni pānabhūmau dadarśa saḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 011"}
{"quote": "raukmeṣu ca viśaleṣu bhājaneṣv ardhabhakṣitān dadarśa kapiśārdūla mayūrān kukkuṭāṃs tathā", "category": "Epic, Ramayana", "book": "Ramayana", "position": "Kanda 5, Sarga 009, Verse 012"}
{"quote": "varāhavārdhrāṇasakān dadhisauvarcalāyutān śalyān mṛgamayūrāṃś ca hanūmān anvavaikṣata", "category": "Epic, Ramayana", "book": "Ramayana", "position": "Kanda 5, Sarga 009, Verse 013"}
{"quote": "kṛkarān vividhān siddhāṃś cakorān ardhabhakṣitān mahiṣān ekaśalyāṃś ca chāgāṃś ca kṛtaniṣṭhitān lekhyam uccāvacaṃ peyaṃ bhojyāni vividhāni ca", "category": "Epic, Ramayana", "book": "Ramayana", "position": "Kanda 5, Sarga 009, Verse 014"}
{"quote": "tathāmlalavaṇottaṃsair vividhai rāgaṣāḍavaiḥ hāra nūpurakeyūrair apaviddhair mahādhanaiḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 015"}
{"quote": "pānabhājanavikṣiptaiḥ phalaiś ca vividhair api kṛtapuṣpopahārā bhūr adhikaṃ puṣyati śriyam", "category": "Epic, Ramayana", "book": "Ramayana", "position": "Kanda 5, Sarga 009, Verse 016"}
{"quote": "tatra tatra ca vinyastaiḥ suśliṣṭaiḥ śayanāsanaiḥ pānabhūmir vinā vahniṃ pradīptevopalakṣyate", "category": "Epic, Ramayana", "book": "Ramayana", "position": "Kanda 5, Sarga 009, Verse 017"}
{"quote": "bahuprakārair vividhair varasaṃskārasaṃskṛtaiḥ māṃsaiḥ kuśalasaṃyuktaiḥ pānabhūmigataiḥ pṛthak", "category": "Epic, Ramayana", "book": "Ramayana", "position": "Kanda 5, Sarga 009, Verse 018"}
{"quote": "divyāḥ prasannā vividhāḥ surāḥ kṛtasurā api śarkarāsavamādhvīkāḥ puṣpāsavaphalāsavāḥ vāsacūrṇaiś ca vividhair mṛṣṭās tais taiḥ pṛthakpṛthak", "category": "Epic, Ramayana", "book": "Ramayana", "position": "Kanda 5, Sarga 009, Verse 019"}
{"quote": "saṃtatā śuśubhe bhūmir mālyaiś ca bahusaṃsthitaiḥ hiraṇmayaiś ca karakair bhājanaiḥ sphāṭikair api jāmbūnadamayaiś cānyaiḥ karakair abhisaṃvṛtā", "category": "Epic, Ramayana", "book": "Ramayana", "position": "Kanda 5, Sarga 009, Verse 020"}
{"quote": "rājateṣu ca kumbheṣu jāmbūnadamayeṣu ca pānaśreṣṭhaṃ tadā bhūri kapis tatra dadarśa ha", "category": "Epic, Ramayana", "book": "Ramayana", "position": "Kanda 5, Sarga 009, Verse 021"}
{"quote": "so 'paśyac chātakumbhāni śīdhor maṇimayāni ca rājatāni ca pūrṇāni bhājanāni mahākapiḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 022"}
{"quote": "kva cid ardhāvaśeṣāṇi kva cit pītāni sarvaśaḥ kva cin naiva prapītāni pānāni sa dadarśa ha", "category": "Epic, Ramayana", "book": "Ramayana", "position": "Kanda 5, Sarga 009, Verse 023"}
{"quote": "kva cid bhakṣyāṃś ca vividhān kva cit pānāni bhāgaśaḥ kva cid annāvaśeṣāṇi paśyan vai vicacāra ha", "category": "Epic, Ramayana", "book": "Ramayana", "position": "Kanda 5, Sarga 009, Verse 024"}
{"quote": "kva cit prabhinnaiḥ karakaiḥ kva cid āloḍitair ghaṭaiḥ kva cit saṃpṛktamālyāni jalāni ca phalāni ca", "category": "Epic, Ramayana", "book": "Ramayana", "position": "Kanda 5, Sarga 009, Verse 025"}
{"quote": "śayanāny atra nārīṇāṃ śūnyāni bahudhā punaḥ parasparaṃ samāśliṣya kāś cit suptā varāṅganāḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 026"}
{"quote": "kā cic ca vastram anyasyā apahṛtyopaguhya ca upagamyābalā suptā nidrābalaparājitā", "category": "Epic, Ramayana", "book": "Ramayana", "position": "Kanda 5, Sarga 009, Verse 027"}
{"quote": "tāsām ucchvāsavātena vastraṃ mālyaṃ ca gātrajam nātyarthaṃ spandate citraṃ prāpya mandam ivānilam", "category": "Epic, Ramayana", "book": "Ramayana", "position": "Kanda 5, Sarga 009, Verse 028"}
{"quote": "candanasya ca śītasya śīdhor madhurasasya ca vividhasya ca mālyasya puṣpasya vividhasya ca", "category": "Epic, Ramayana", "book": "Ramayana", "position": "Kanda 5, Sarga 009, Verse 029"}
{"quote": "bahudhā mārutas tatra gandhaṃ vividham udvahan snānānāṃ candanānāṃ ca dhūpānāṃ caiva mūrchitaḥ pravavau surabhir gandho vimāne puṣpake tadā", "category": "Epic, Ramayana", "book": "Ramayana", "position": "Kanda 5, Sarga 009, Verse 030"}
{"quote": "śyāmāvadātās tatrānyāḥ kāś cit kṛṣṇā varāṅganāḥ kāś cit kāñcanavarṇāṅgyaḥ pramadā rākṣasālaye", "category": "Epic, Ramayana", "book": "Ramayana", "position": "Kanda 5, Sarga 009, Verse 031"}
{"quote": "tāsāṃ nidrāvaśatvāc ca madanena vimūrchitam padminīnāṃ prasuptānāṃ rūpam āsīd yathaiva hi", "category": "Epic, Ramayana", "book": "Ramayana", "position": "Kanda 5, Sarga 009, Verse 032"}
{"quote": "evaṃ sarvam aśeṣeṇa rāvaṇāntaḥpuraṃ kapiḥ dadarśa sumahātejā na dadarśa ca jānakīm", "category": "Epic, Ramayana", "book": "Ramayana", "position": "Kanda 5, Sarga 009, Verse 033"}
{"quote": "nirīkṣamāṇaś ca tatas tāḥ striyaḥ sa mahākapiḥ jagāma mahatīṃ cintāṃ dharmasādhvasaśaṅkitaḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 034"}
{"quote": "paradārāvarodhasya prasuptasya nirīkṣaṇam idaṃ khalu mamātyarthaṃ dharmalopaṃ kariṣyati", "category": "Epic, Ramayana", "book": "Ramayana", "position": "Kanda 5, Sarga 009, Verse 035"}
{"quote": "na hi me paradārāṇāṃ dṛṣṭir viṣayavartinī ayaṃ cātra mayā dṛṣṭaḥ paradāraparigrahaḥ", "category": "Epic, Ramayana", "book": "Ramayana", "position": "Kanda 5, Sarga 009, Verse 036"}
{"quote": "tasya prādurabhūc cintāpunar anyā manasvinaḥ niścitaikāntacittasya kāryaniścayadarśinī", "category": "Epic, Ramayana", "book": "Ramayana", "position": "Kanda 5, Sarga 009, Verse 037"}
{"quote": "kāmaṃ dṛṣṭvā mayā sarvā viśvastā rāvaṇastriyaḥ na tu me manasaḥ kiṃ cid vaikṛtyam upapadyate", "category": "Epic, Ramayana", "book": "Ramayana", "position": "Kanda 5, Sarga 009, Verse 038"}
{"quote": "mano hi hetuḥ sarveṣām indriyāṇāṃ pravartate śubhāśubhāsv avasthāsu tac ca me suvyavasthitam", "category": "Epic, Ramayana", "book": "Ramayana", "position": "Kanda 5, Sarga 009, Verse 039"}
{"quote": "nānyatra hi mayā śakyā vaidehī parimārgitum striyo hi strīṣu dṛśyante sadā saṃparimārgaṇe", "category": "Epic, Ramayana", "book": "Ramayana", "position": "Kanda 5, Sarga 009, Verse 040"}
{"quote": "yasya sattvasya yā yonis tasyāṃ tat parimārgyate na śakyaṃ pramadā naṣṭā mṛgīṣu parimārgitum", "category": "Epic, Ramayana", "book": "Ramayana", "position": "Kanda 5, Sarga 009, Verse 041"}
{"quote": "tad idaṃ mārgitaṃ tāvac chuddhena manasā mayā rāvaṇāntaḥpuraṃ saraṃ dṛśyate na ca jānakī", "category": "Epic, Ramayana", "book": "Ramayana", "position": "Kanda 5, Sarga 009, Verse 042"}
{"quote": "devagandharvakanyāś ca nāgakanyāś ca vīryavān avekṣamāṇo hanumān naivāpaśyata jānakīm", "category": "Epic, Ramayana", "book": "Ramayana", "position": "Kanda 5, Sarga 009, Verse 043"}
{"quote": "tām apaśyan kapis tatra paśyaṃś cānyā varastriyaḥ apakramya tadā vīraḥ pradhyātum upacakrame", "category": "Epic, Ramayana", "book": "Ramayana", "position": "Kanda 5, Sarga 009, Verse 044"}
{"quote": "sa tasya madhye bhavanasya vānaro latāgṛhāṃś citragṛhān niśāgṛhān jagāma sītāṃ prati darśanotsuko na caiva tāṃ paśyati cārudarśanām", "category": "Epic, Ramayana", "book": "Ramayana", "position": "Kanda 5, Sarga 010, Verse 001"}
{"quote": "sa cintayām āsa tato mahākapiḥ priyām apaśyan raghunandanasya tām dhruvaṃ nu sītā mriyate yathā na me vicinvato darśanam eti maithilī", "category": "Epic, Ramayana", "book": "Ramayana", "position": "Kanda 5, Sarga 010, Verse 002"}
{"quote": "sā rākṣasānāṃ pravareṇa bālā svaśīlasaṃrakṣaṇa tat parā satī anena nūnaṃ pratiduṣṭakarmaṇā hatā bhaved āryapathe pare sthitā", "category": "Epic, Ramayana", "book": "Ramayana", "position": "Kanda 5, Sarga 010, Verse 003"}
{"quote": "virūparūpā vikṛtā vivarcaso mahānanā dīrghavirūpadarśanāḥ samīkṣya sā rākṣasarājayoṣito bhayād vinaṣṭā janakeśvarātmajā", "category": "Epic, Ramayana", "book": "Ramayana", "position": "Kanda 5, Sarga 010, Verse 004"}
{"quote": "sītām adṛṣṭvā hy anavāpya pauruṣaṃ vihṛtya kālaṃ saha vānaraiś ciram na me 'sti sugrīvasamīpagā gatiḥ sutīkṣṇadaṇḍo balavāṃś ca vānaraḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 005"}
{"quote": "dṛṣṭam antaḥpuraṃ sarvaṃ dṛṣṭvā rāvaṇayoṣitaḥ na sītā dṛśyate sādhvī vṛthā jāto mama śramaḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 006"}
{"quote": "kiṃ nu māṃ vānarāḥ sarve gataṃ vakṣyanti saṃgatāḥ gatvā tatra tvayā vīra kiṃ kṛtaṃ tad vadasva naḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 007"}
{"quote": "adṛṣṭvā kiṃ pravakṣyāmi tām ahaṃ janakātmajām dhruvaṃ prāyam upeṣyanti kālasya vyativartane", "category": "Epic, Ramayana", "book": "Ramayana", "position": "Kanda 5, Sarga 010, Verse 008"}
{"quote": "kiṃ vā vakṣyati vṛddhaś ca jāmbavān aṅgadaś ca saḥ gataṃ pāraṃ samudrasya vānarāś ca samāgatāḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 009"}
{"quote": "anirvedaḥ śriyo mūlam anirvedaḥ paraṃ sukham bhūyas tāvad viceṣyāmi na yatra vicayaḥ kṛtaḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 010"}
{"quote": "anirvedo hi satataṃ sarvārtheṣu pravartakaḥ karoti saphalaṃ jantoḥ karma yac ca karoti saḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 011"}
{"quote": "tasmād anirveda kṛtaṃ yatnaṃ ceṣṭe 'ham uttamam adṛṣṭāṃś ca viceṣyāmi deśān rāvaṇapālitān", "category": "Epic, Ramayana", "book": "Ramayana", "position": "Kanda 5, Sarga 010, Verse 012"}
{"quote": "āpānaśālāvicitās tathā puṣpagṛhāṇi ca citraśālāś ca vicitā bhūyaḥ krīḍāgṛhāṇi ca", "category": "Epic, Ramayana", "book": "Ramayana", "position": "Kanda 5, Sarga 010, Verse 013"}
{"quote": "niṣkuṭāntararathyāś ca vimānāni ca sarvaśaḥ iti saṃcintya bhūyo 'pi vicetum upacakrame", "category": "Epic, Ramayana", "book": "Ramayana", "position": "Kanda 5, Sarga 010, Verse 014"}
{"quote": "bhūmīgṛhāṃś caityagṛhān gṛhātigṛhakān api utpatan nipataṃś cāpi tiṣṭhan gacchan punaḥ kva cit", "category": "Epic, Ramayana", "book": "Ramayana", "position": "Kanda 5, Sarga 010, Verse 015"}
{"quote": "apāvṛṇvaṃś ca dvārāṇi kapāṭāny avaghaṭṭayan praviśan niṣpataṃś cāpi prapatann utpatann api sarvam apy avakāśaṃ sa vicacāra mahākapiḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 016"}
{"quote": "caturaṅgulamātro 'pi nāvakāśaḥ sa vidyate rāvaṇāntaḥpure tasmin yaṃ kapir na jagāma saḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 017"}
{"quote": "prākarāntararathyāś ca vedikaś caityasaṃśrayāḥ śvabhrāś ca puṣkariṇyaś ca sarvaṃ tenāvalokitam", "category": "Epic, Ramayana", "book": "Ramayana", "position": "Kanda 5, Sarga 010, Verse 018"}
{"quote": "rākṣasyo vividhākārā virūpā vikṛtās tathā dṛṣṭā hanūmatā tatra na tu sā janakātmajā", "category": "Epic, Ramayana", "book": "Ramayana", "position": "Kanda 5, Sarga 010, Verse 019"}
{"quote": "rūpeṇāpratimā loke varā vidyādhara striyaḥ dṛṭā hanūmatā tatra na tu rāghavanandinī", "category": "Epic, Ramayana", "book": "Ramayana", "position": "Kanda 5, Sarga 010, Verse 020"}
{"quote": "nāgakanyā varārohāḥ pūrṇacandranibhānanāḥ dṛṣṭā hanūmatā tatra na tu sītā sumadhyamā", "category": "Epic, Ramayana", "book": "Ramayana", "position": "Kanda 5, Sarga 010, Verse 021"}
{"quote": "pramathya rākṣasendreṇa nāgakanyā balād dhṛtāḥ dṛṣṭā hanūmatā tatra na sā janakanandinī", "category": "Epic, Ramayana", "book": "Ramayana", "position": "Kanda 5, Sarga 010, Verse 022"}
{"quote": "so 'paśyaṃs tāṃ mahābāhuḥ paśyaṃś cānyā varastriyaḥ viṣasāda mahābāhur hanūmān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 023"}
{"quote": "udyogaṃ vānarendrāṇaṃ plavanaṃ sāgarasya ca vyarthaṃ vīkṣyānilasutaś cintāṃ punar upāgamat", "category": "Epic, Ramayana", "book": "Ramayana", "position": "Kanda 5, Sarga 010, Verse 024"}
{"quote": "avatīrya vimānāc ca hanūmān mārutātmajaḥ cintām upajagāmātha śokopahatacetanaḥ", "category": "Epic, Ramayana", "book": "Ramayana", "position": "Kanda 5, Sarga 010, Verse 025"}
{"quote": "vimānāt tu susaṃkramya prākāraṃ hariyūthapaḥ hanūmān vegavān āsīd yathā vidyudghanāntare", "category": "Epic, Ramayana", "book": "Ramayana", "position": "Kanda 5, Sarga 011, Verse 001"}
{"quote": "saṃparikramya hanumān rāvaṇasya niveśanān adṛṣṭvā jānakīṃ sītām abravīd vacanaṃ kapiḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 002"}
{"quote": "bhūyiṣṭhaṃ loḍitā laṅkā rāmasya caratā priyam na hi paśyāmi vaidehīṃ sītāṃ sarvāṅgaśobhanām", "category": "Epic, Ramayana", "book": "Ramayana", "position": "Kanda 5, Sarga 011, Verse 003"}
{"quote": "palvalāni taṭākāni sarāṃsi saritas tathā nadyo 'nūpavanāntāś ca durgāś ca dharaṇīdharāḥ loḍitā vasudhā sarvā na ca paśyāmi jānakīm", "category": "Epic, Ramayana", "book": "Ramayana", "position": "Kanda 5, Sarga 011, Verse 004"}
{"quote": "iha saṃpātinā sītā rāvaṇasya niveśane ākhyātā gṛdhrarājena na ca paśyāmi tām aham", "category": "Epic, Ramayana", "book": "Ramayana", "position": "Kanda 5, Sarga 011, Verse 005"}
{"quote": "kiṃ nu sītātha vaidehī maithilī janakātmajā upatiṣṭheta vivaśā rāvaṇaṃ duṣṭacāriṇam", "category": "Epic, Ramayana", "book": "Ramayana", "position": "Kanda 5, Sarga 011, Verse 006"}
{"quote": "kṣipram utpatato manye sītām ādāya rakṣasaḥ bibhyato rāmabāṇānām antarā patitā bhavet", "category": "Epic, Ramayana", "book": "Ramayana", "position": "Kanda 5, Sarga 011, Verse 007"}
{"quote": "atha vā hriyamāṇāyāḥ pathi siddhaniṣevite manye patitam āryāyā hṛdayaṃ prekṣya sāgaram", "category": "Epic, Ramayana", "book": "Ramayana", "position": "Kanda 5, Sarga 011, Verse 008"}
{"quote": "rāvaṇasyoruvegena bhujābhyāṃ pīḍitena ca tayā manye viśālākṣyā tyaktaṃ jīvitam āryayā", "category": "Epic, Ramayana", "book": "Ramayana", "position": "Kanda 5, Sarga 011, Verse 009"}
{"quote": "upary upari vā nūnaṃ sāgaraṃ kramatas tadā viveṣṭamānā patitā samudre janakātmajā", "category": "Epic, Ramayana", "book": "Ramayana", "position": "Kanda 5, Sarga 011, Verse 010"}
{"quote": "āho kṣudreṇa cānena rakṣantī śīlam ātmanaḥ abandhur bhakṣitā sītā rāvaṇena tapasvinī", "category": "Epic, Ramayana", "book": "Ramayana", "position": "Kanda 5, Sarga 011, Verse 011"}
{"quote": "atha vā rākṣasendrasya patnībhir asitekṣaṇā aduṣṭā duṣṭabhāvābhir bhakṣitā sā bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 012"}
{"quote": "saṃpūrṇacandrapratimaṃ padmapatranibhekṣaṇam rāmasya dhyāyatī vaktraṃ pañcatvaṃ kṛpaṇā gatā", "category": "Epic, Ramayana", "book": "Ramayana", "position": "Kanda 5, Sarga 011, Verse 013"}
{"quote": "hā rāma lakṣmaṇety eva hāyodhyeti ca maithilī vilapya bahu vaidehī nyastadehā bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 014"}
{"quote": "atha vā nihitā manye rāvaṇasya niveśane nūnaṃ lālapyate mandaṃ pañjarastheva śārikā", "category": "Epic, Ramayana", "book": "Ramayana", "position": "Kanda 5, Sarga 011, Verse 015"}
{"quote": "janakasya kule jātā rāmapatnī sumadhyamā katham utpalapatrākṣī rāvaṇasya vaśaṃ vrajet", "category": "Epic, Ramayana", "book": "Ramayana", "position": "Kanda 5, Sarga 011, Verse 016"}
{"quote": "vinaṣṭā vā pranaṣṭā vā mṛtā vā janakātmajā rāmasya priyabhāryasya na nivedayituṃ kṣamam", "category": "Epic, Ramayana", "book": "Ramayana", "position": "Kanda 5, Sarga 011, Verse 017"}
{"quote": "nivedyamāne doṣaḥ syād doṣaḥ syād anivedane kathaṃ nu khalu kartavyaṃ viṣamaṃ pratibhāti me", "category": "Epic, Ramayana", "book": "Ramayana", "position": "Kanda 5, Sarga 011, Verse 018"}
{"quote": "asminn evaṃgate karye prāptakālaṃ kṣamaṃ ca kim bhaved iti matiṃ bhūyo hanumān pravicārayan", "category": "Epic, Ramayana", "book": "Ramayana", "position": "Kanda 5, Sarga 011, Verse 019"}
{"quote": "yadi sītām adṛṣṭvāhaṃ vānarendrapurīm itaḥ gamiṣyāmi tataḥ ko me puruṣārtho bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 020"}
{"quote": "mamedaṃ laṅghanaṃ vyarthaṃ sāgarasya bhaviṣyati praveśaś civa laṅkāyā rākṣasānāṃ ca darśanam", "category": "Epic, Ramayana", "book": "Ramayana", "position": "Kanda 5, Sarga 011, Verse 021"}
{"quote": "kiṃ vā vakṣyati sugrīvo harayo va samāgatāḥ kiṣkindhāṃ samanuprāptau tau vā daśarathātmajau", "category": "Epic, Ramayana", "book": "Ramayana", "position": "Kanda 5, Sarga 011, Verse 022"}
{"quote": "gatvā tu yadi kākutsthaṃ vakṣyāmi param apriyam na dṛṣṭeti mayā sītā tatas tyakṣyanti jīvitam", "category": "Epic, Ramayana", "book": "Ramayana", "position": "Kanda 5, Sarga 011, Verse 023"}
{"quote": "paruṣaṃ dāruṇaṃ krūraṃ tīkṣṇam indriyatāpanam sītānimittaṃ durvākyaṃ śrutvā sa na bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 024"}
{"quote": "taṃ tu kṛcchragataṃ dṛṣṭvā pañcatvagatamānasaṃ bhṛśānurakto medhāvī na bhaviṣyati lakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 025"}
{"quote": "vinaṣṭau bhrātarau śrutvā bharato 'pi mariṣyati bharataṃ ca mṛtaṃ dṛṣṭvā śatrughno na bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 026"}
{"quote": "putrān mṛtān samīkṣyātha na bhaviṣyanti mātaraḥ kausalyā ca sumitrā ca kaikeyī ca na saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 027"}
{"quote": "kṛtajñaḥ satyasaṃdhaś ca sugrīvaḥ plavagādhipaḥ rāmaṃ tathā gataṃ dṛṣṭvā tatas tyakṣyanti jīvitam", "category": "Epic, Ramayana", "book": "Ramayana", "position": "Kanda 5, Sarga 011, Verse 028"}
{"quote": "durmanā vyathitā dīnā nirānandā tapasvinī pīḍitā bhartṛśokena rumā tyakṣyati jīvitam", "category": "Epic, Ramayana", "book": "Ramayana", "position": "Kanda 5, Sarga 011, Verse 029"}
{"quote": "vālijena tu duḥkhena pīḍitā śokakarśitā pañcatvagamane rājñas tārāpi na bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 030"}
{"quote": "mātāpitror vināśena sugrīva vyasanena ca kumāro 'py aṅgadaḥ kasmād dhārayiṣyati jīvitam", "category": "Epic, Ramayana", "book": "Ramayana", "position": "Kanda 5, Sarga 011, Verse 031"}
{"quote": "bhartṛjena tu śokena abhibhūtā vanaukasaḥ śirāṃsy abhihaniṣyanti talair muṣṭibhir eva ca", "category": "Epic, Ramayana", "book": "Ramayana", "position": "Kanda 5, Sarga 011, Verse 032"}
{"quote": "sāntvenānupradānena mānena ca yaśasvinā lālitāḥ kapirājena prāṇāṃs tyakṣyanti vānarāḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 033"}
{"quote": "na vaneṣu na śaileṣu na nirodheṣu vā punaḥ krīḍām anubhaviṣyanti sametya kapikuñjarāḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 034"}
{"quote": "saputradārāḥ sāmātyā bhartṛvyasanapīḍitāḥ śailāgrebhyaḥ patiṣyanti sametya viṣameṣu ca", "category": "Epic, Ramayana", "book": "Ramayana", "position": "Kanda 5, Sarga 011, Verse 035"}
{"quote": "viṣam udbandhanaṃ vāpi praveśaṃ jvalanasya vā upavāsam atho śastraṃ pracariṣyanti vānarāḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 036"}
{"quote": "ghoram ārodanaṃ manye gate mayi bhaviṣyati ikṣvākukulanāśaś ca nāśaś caiva vanaukasām", "category": "Epic, Ramayana", "book": "Ramayana", "position": "Kanda 5, Sarga 011, Verse 037"}
{"quote": "so 'haṃ naiva gamiṣyāmi kiṣkindhāṃ nagarīm itaḥ na hi śakṣyāmy ahaṃ draṣṭuṃ sugrīvaṃ maithilīṃ vinā", "category": "Epic, Ramayana", "book": "Ramayana", "position": "Kanda 5, Sarga 011, Verse 038"}
{"quote": "mayy agacchati cehasthe dharmātmānau mahārathau āśayā tau dhariṣyete vanarāś ca manasvinaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 039"}
{"quote": "hastādāno mukhādāno niyato vṛkṣamūlikaḥ vānaprastho bhaviṣyāmi adṛṣṭvā janakātmajām", "category": "Epic, Ramayana", "book": "Ramayana", "position": "Kanda 5, Sarga 011, Verse 040"}
{"quote": "sāgarānūpaje deśe bahumūlaphalodake citāṃ kṛtvā pravekṣyāmi samiddham araṇīsutam", "category": "Epic, Ramayana", "book": "Ramayana", "position": "Kanda 5, Sarga 011, Verse 041"}
{"quote": "upaviṣṭasya vā samyag liṅginaṃ sādhayiṣyataḥ śarīraṃ bhakṣayiṣyanti vāyasāḥ śvāpadāni ca", "category": "Epic, Ramayana", "book": "Ramayana", "position": "Kanda 5, Sarga 011, Verse 042"}
{"quote": "idam apy ṛṣibhir dṛṣṭaṃ niryāṇam iti me matiḥ samyag āpaḥ pravekṣyāmi na cet paśyāmi jānakīm", "category": "Epic, Ramayana", "book": "Ramayana", "position": "Kanda 5, Sarga 011, Verse 043"}
{"quote": "sujātamūlā subhagā kīrtimālāyaśasvinī prabhagnā cirarātrīyaṃ mama sītām apaśyataḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 044"}
{"quote": "tāpaso vā bhaviṣyāmi niyato vṛkṣamūlikaḥ netaḥ pratigamiṣyāmi tām adṛṣṭvāsitekṣaṇām", "category": "Epic, Ramayana", "book": "Ramayana", "position": "Kanda 5, Sarga 011, Verse 045"}
{"quote": "yadītaḥ pratigacchāmi sītām anadhigamya tām aṅgadaḥ sahitaiḥ sarvair vānarair na bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 046"}
{"quote": "vināśe bahavo doṣā jīvan prāpnoti bhadrakam tasmāt prāṇān dhariṣyāmi dhruvo jīvati saṃgamaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 047"}
{"quote": "evaṃ bahuvidhaṃ duḥkhaṃ manasā dhārayan muhuḥ nādhyagacchat tadā pāraṃ śokasya kapikuñjaraḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 048"}
{"quote": "rāvaṇaṃ vā vadhiṣyāmi daśagrīvaṃ mahābalam kāmam astu hṛtā sītā pratyācīrṇaṃ bhaviṣyati", "category": "Epic, Ramayana", "book": "Ramayana", "position": "Kanda 5, Sarga 011, Verse 049"}
{"quote": "atha vainaṃ samutkṣipya upary upari sāgaram rāmāyopahariṣyāmi paśuṃ paśupater iva", "category": "Epic, Ramayana", "book": "Ramayana", "position": "Kanda 5, Sarga 011, Verse 050"}
{"quote": "iti cintā samāpannaḥ sītām anadhigamya tām dhyānaśokā parītātmā cintayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 051"}
{"quote": "yāvat sītāṃ na paśyāmi rāmapatnīṃ yaśasvinīm tāvad etāṃ purīṃ laṅkāṃ vicinomi punaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 052"}
{"quote": "saṃpāti vacanāc cāpi rāmaṃ yady ānayāmy aham apaśyan rāghavo bhāryāṃ nirdahet sarvavānarān", "category": "Epic, Ramayana", "book": "Ramayana", "position": "Kanda 5, Sarga 011, Verse 053"}
{"quote": "ihaiva niyatāhāro vatsyāmi niyatendriyaḥ na matkṛte vinaśyeyuḥ sarve te naravānarāḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 054"}
{"quote": "aśokavanikā cāpi mahatīyaṃ mahādrumā imām abhigamiṣyāmi na hīyaṃ vicitā mayā", "category": "Epic, Ramayana", "book": "Ramayana", "position": "Kanda 5, Sarga 011, Verse 055"}
{"quote": "vasūn rudrāṃs tathādityān aśvinau maruto 'pi ca namaskṛtvā gamiṣyāmi rakṣasāṃ śokavardhanaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 056"}
{"quote": "jitvā tu rākṣasān devīm ikṣvākukulanandinīm saṃpradāsyāmi rāmāyā yathāsiddhiṃ tapasvine", "category": "Epic, Ramayana", "book": "Ramayana", "position": "Kanda 5, Sarga 011, Verse 057"}
{"quote": "sa muhūrtam iva dhyātvā cintāvigrathitendriyaḥ udatiṣṭhan mahābāhur hanūmān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 058"}
{"quote": "namo 'stu rāmāya salakṣmaṇāya devyai ca tasyai janakātmajāyai namo 'stu rudrendrayamānilebhyo namo 'stu candrārkamarudgaṇebhyaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 059"}
{"quote": "sa tebhyas tu namaskṛtvā sugrīvāya ca mārutiḥ diśaḥ sarvāḥ samālokya aśokavanikāṃ prati", "category": "Epic, Ramayana", "book": "Ramayana", "position": "Kanda 5, Sarga 011, Verse 060"}
{"quote": "sa gatvā manasā pūrvam aśokavanikāṃ śubhām uttaraṃ cintayām āsa vānaro mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 061"}
{"quote": "dhruvaṃ tu rakṣobahulā bhaviṣyati vanākulā aśokavanikā cintyā sarvasaṃskārasaṃskṛtā", "category": "Epic, Ramayana", "book": "Ramayana", "position": "Kanda 5, Sarga 011, Verse 062"}
{"quote": "rakṣiṇaś cātra vihitā nūnaṃ rakṣanti pādapān bhagavān api sarvātmā nātikṣobhaṃ pravāyati", "category": "Epic, Ramayana", "book": "Ramayana", "position": "Kanda 5, Sarga 011, Verse 063"}
{"quote": "saṃkṣipto 'yaṃ mayātmā ca rāmārthe rāvaṇasya ca siddhiṃ me saṃvidhāsyanti devāḥ sarṣigaṇās tv iha", "category": "Epic, Ramayana", "book": "Ramayana", "position": "Kanda 5, Sarga 011, Verse 064"}
{"quote": "brahmā svayambhūr bhagavān devāś caiva diśantu me siddhim agniś ca vāyuś ca puruhūtaś ca vajradhṛt", "category": "Epic, Ramayana", "book": "Ramayana", "position": "Kanda 5, Sarga 011, Verse 065"}
{"quote": "varuṇaḥ pāśahastaś ca somādityai tathaiva ca aśvinau ca mahātmānau marutaḥ sarva eva ca", "category": "Epic, Ramayana", "book": "Ramayana", "position": "Kanda 5, Sarga 011, Verse 066"}
{"quote": "siddhiṃ sarvāṇi bhūtāni bhūtānāṃ caiva yaḥ prabhuḥ dāsyanti mama ye cānye adṛṣṭāḥ pathi gocarāḥ", "category": "Epic, Ramayana", "book": "Ramayana", "position": "Kanda 5, Sarga 011, Verse 067"}
{"quote": "tad unnasaṃ pāṇḍuradantam avraṇaṃ śucismitaṃ padmapalāśalocanam drakṣye tad āryāvadanaṃ kadā nv ahaṃ prasannatārādhipatulyadarśanam", "category": "Epic, Ramayana", "book": "Ramayana", "position": "Kanda 5, Sarga 011, Verse 068"}
{"quote": "kṣudreṇa pāpena nṛśaṃsakarmaṇā sudāruṇālāṃkṛtaveṣadhāriṇā balābhibhūtā abalā tapasvinī kathaṃ nu me dṛṣṭapathe 'dya sā bhavet", "category": "Epic, Ramayana", "book": "Ramayana", "position": "Kanda 5, Sarga 011, Verse 069"}
{"quote": "sa muhūrtam iva dhyatvā manasā cādhigamya tām avapluto mahātejāḥ prākāraṃ tasya veśmanaḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 001"}
{"quote": "sa tu saṃhṛṣṭasarvāṅgaḥ prākārastho mahākapiḥ puṣpitāgrān vasantādau dadarśa vividhān drumān", "category": "Epic, Ramayana", "book": "Ramayana", "position": "Kanda 5, Sarga 012, Verse 002"}
{"quote": "sālān aśokān bhavyāṃś ca campakāṃś ca supuṣpitān uddālakān nāgavṛkṣāṃś cūtān kapimukhān api", "category": "Epic, Ramayana", "book": "Ramayana", "position": "Kanda 5, Sarga 012, Verse 003"}
{"quote": "athāmravaṇasaṃchannāṃ latāśatasamāvṛtām jyāmukta iva nārācaḥ pupluve vṛkṣavāṭikām", "category": "Epic, Ramayana", "book": "Ramayana", "position": "Kanda 5, Sarga 012, Verse 004"}
{"quote": "sa praviṣya vicitrāṃ tāṃ vihagair abhināditām rājataiḥ kāñcanaiś caiva pādapaiḥ sarvatovṛtām", "category": "Epic, Ramayana", "book": "Ramayana", "position": "Kanda 5, Sarga 012, Verse 005"}
{"quote": "vihagair mṛgasaṃghaiś ca vicitrāṃ citrakānanām uditādityasaṃkāśāṃ dadarśa hanumān kapiḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 006"}
{"quote": "vṛtāṃ nānāvidhair vṛkṣaiḥ puṣpopagaphalopagaiḥ kokilair bhṛṅgarājaiś ca mattair nityaniṣevitām", "category": "Epic, Ramayana", "book": "Ramayana", "position": "Kanda 5, Sarga 012, Verse 007"}
{"quote": "prahṛṣṭamanuje kale mṛgapakṣisamākule mattabarhiṇasaṃghuṣṭāṃ nānādvijagaṇāyutām", "category": "Epic, Ramayana", "book": "Ramayana", "position": "Kanda 5, Sarga 012, Verse 008"}
{"quote": "mārgamāṇo varārohāṃ rājaputrīm aninditām sukhaprasuptān vihagān bodhayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 009"}
{"quote": "utpatadbhir dvijagaṇaiḥ pakṣaiḥ sālāḥ samāhatāḥ anekavarṇā vividhā mumucuḥ puṣpavṛṣṭayaḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 010"}
{"quote": "puṣpāvakīrṇaḥ śuśubhe hanumān mārutātmajaḥ aśokavanikāmadhye yathā puṣpamayo giriḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 011"}
{"quote": "diśaḥ sarvābhidāvantaṃ vṛkṣaṣaṇḍagataṃ kapim dṛṣṭvā sarvāṇi bhūtāni vasanta iti menire", "category": "Epic, Ramayana", "book": "Ramayana", "position": "Kanda 5, Sarga 012, Verse 012"}
{"quote": "vṛkṣebhyaḥ patitaiḥ puṣpair avakīrṇā pṛthagvidhaiḥ rarāja vasudhā tatra pramadeva vibhūṣitā", "category": "Epic, Ramayana", "book": "Ramayana", "position": "Kanda 5, Sarga 012, Verse 013"}
{"quote": "tarasvinā te taravas tarasābhiprakampitāḥ kusumāni vicitrāṇi sasṛjuḥ kapinā tadā", "category": "Epic, Ramayana", "book": "Ramayana", "position": "Kanda 5, Sarga 012, Verse 014"}
{"quote": "nirdhūtapatraśikharāḥ śīrṇapuṣpaphaladrumāḥ nikṣiptavastrābharaṇā dhūrtā iva parājitāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 015"}
{"quote": "hanūmatā vegavatā kampitās te nagottamāḥ puṣpaparṇaphalāny āśu mumucuḥ puṣpaśālinaḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 016"}
{"quote": "vihaṃgasaṃghair hīnās te skandhamātrāśrayā drumāḥ babhūvur agamāḥ sarve māruteneva nirdhutāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 017"}
{"quote": "vidhūtakeśī yuvatir yathā mṛditavarṇikā niṣpītaśubhadantauṣṭhī nakhair dantaiś ca vikṣatā", "category": "Epic, Ramayana", "book": "Ramayana", "position": "Kanda 5, Sarga 012, Verse 018"}
{"quote": "tathā lāṅgūlahastaiś ca caraṇābhyāṃ ca marditā babhūvāśokavanikā prabhagnavarapādapā", "category": "Epic, Ramayana", "book": "Ramayana", "position": "Kanda 5, Sarga 012, Verse 019"}
{"quote": "mahālatānāṃ dāmāni vyadhamat tarasā kapiḥ yathā prāvṛṣi vindhyasya meghajālāni mārutaḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 020"}
{"quote": "sa tatra maṇibhūmīś ca rājatīś ca manoramāḥ tathā kāñcanabhūmīś ca vicaran dadṛśe kapiḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 021"}
{"quote": "vāpīś ca vividhākārāḥ pūrṇāḥ paramavāriṇā mahārhair maṇisopānair upapannās tatas tataḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 022"}
{"quote": "muktāpravālasikatā sphaṭikāntarakuṭṭimāḥ kāñcanais tarubhiś citrais tīrajair upaśobhitāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 023"}
{"quote": "phullapadmotpalavanāś cakravākopakūjitāḥ natyūharutasaṃghuṣṭā haṃsasārasanāditāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 024"}
{"quote": "dīrghābhir drumayuktābhiḥ saridbhiś ca samantataḥ amṛtopamatoyābhiḥ śivābhir upasaṃskṛtāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 025"}
{"quote": "latāśatair avatatāḥ santānakasamāvṛtāḥ nānāgulmāvṛtavanāḥ karavīrakṛtāntarāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 026"}
{"quote": "tato 'mbudharasaṃkāśaṃ pravṛddhaśikharaṃ girim vicitrakūṭaṃ kūṭaiś ca sarvataḥ parivāritam", "category": "Epic, Ramayana", "book": "Ramayana", "position": "Kanda 5, Sarga 012, Verse 027"}
{"quote": "śilāgṛhair avatataṃ nānāvṛkṣaiḥ samāvṛtam dadarśa kapiśārdūlo ramyaṃ jagati parvatam", "category": "Epic, Ramayana", "book": "Ramayana", "position": "Kanda 5, Sarga 012, Verse 028"}
{"quote": "dadarśa ca nagāt tasmān nadīṃ nipatitāṃ kapiḥ aṅkād iva samutpatya priyasya patitāṃ priyām", "category": "Epic, Ramayana", "book": "Ramayana", "position": "Kanda 5, Sarga 012, Verse 029"}
{"quote": "jale nipatitāgraiś ca pādapair upaśobhitām vāryamāṇām iva kruddhāṃ pramadāṃ priyabandhubhiḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 030"}
{"quote": "punar āvṛttatoyāṃ ca dadarśa sa mahākapiḥ prasannām iva kāntasya kāntāṃ punar upasthitām", "category": "Epic, Ramayana", "book": "Ramayana", "position": "Kanda 5, Sarga 012, Verse 031"}
{"quote": "tasyādūrāt sa padminyo nānādvijagaṇāyutāḥ dadarśa kapiśārdūlo hanumān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 032"}
{"quote": "kṛtrimāṃ dīrghikāṃ cāpi pūrṇāṃ śītena vāriṇā maṇipravarasopānāṃ muktāsikataśobhitām", "category": "Epic, Ramayana", "book": "Ramayana", "position": "Kanda 5, Sarga 012, Verse 033"}
{"quote": "vividhair mṛgasaṃghaiś ca vicitrāṃ citrakānanām prāsādaiḥ sumahadbhiś ca nirmitair viśvakarmaṇā kānanaiḥ kṛtrimaiś cāpi sarvataḥ samalaṃkṛtām", "category": "Epic, Ramayana", "book": "Ramayana", "position": "Kanda 5, Sarga 012, Verse 034"}
{"quote": "ye ke cit pādapās tatra puṣpopagaphalopagāḥ sacchatrāḥ savitardīkāḥ sarve sauvarṇavedikāḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 035"}
{"quote": "latāpratānair bahubhiḥ parṇaiś ca bahubhir vṛtām kāñcanīṃ śiṃśupām ekāṃ dadarśa sa mahākapiḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 036"}
{"quote": "so 'paśyad bhūmibhāgāṃś ca gartaprasravaṇāni ca suvarṇavṛkṣān aparān dadarśa śikhisaṃnibhān", "category": "Epic, Ramayana", "book": "Ramayana", "position": "Kanda 5, Sarga 012, Verse 037"}
{"quote": "teṣāṃ drumāṇāṃ prabhayā meror iva mahākapiḥ amanyata tadā vīraḥ kāñcano 'smīti vānaraḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 038"}
{"quote": "tāṃ kāñcanais tarugaṇair mārutena ca vījitām kiṅkiṇīśatanirghoṣāṃ dṛṣṭvā vismayam āgamat", "category": "Epic, Ramayana", "book": "Ramayana", "position": "Kanda 5, Sarga 012, Verse 039"}
{"quote": "supuṣpitāgrāṃ rucirāṃ taruṇāṅkurapallavām tām āruhya mahāvegaḥ śiṃśapāṃ parṇasaṃvṛtām", "category": "Epic, Ramayana", "book": "Ramayana", "position": "Kanda 5, Sarga 012, Verse 040"}
{"quote": "ito drakṣyāmi vaidehīṃ rāma darśanalālasām itaś cetaś ca duḥkhārtāṃ saṃpatantīṃ yadṛcchayā", "category": "Epic, Ramayana", "book": "Ramayana", "position": "Kanda 5, Sarga 012, Verse 041"}
{"quote": "aśokavanikā ceyaṃ dṛḍhaṃ ramyā durātmanaḥ campakaiś candanaiś cāpi bakulaiś ca vibhūṣitā", "category": "Epic, Ramayana", "book": "Ramayana", "position": "Kanda 5, Sarga 012, Verse 042"}
{"quote": "iyaṃ ca nalinī ramyā dvijasaṃghaniṣevitā imāṃ sā rāmamahiṣī nūnam eṣyati jānakī", "category": "Epic, Ramayana", "book": "Ramayana", "position": "Kanda 5, Sarga 012, Verse 043"}
{"quote": "sā rāma rāmamahiṣī rāghavasya priyā sadā vanasaṃcārakuśalā nūnam eṣyati jānakī", "category": "Epic, Ramayana", "book": "Ramayana", "position": "Kanda 5, Sarga 012, Verse 044"}
{"quote": "atha vā mṛgaśāvākṣī vanasyāsya vicakṣaṇā vanam eṣyati sā ceha rāmacintānukarśitā", "category": "Epic, Ramayana", "book": "Ramayana", "position": "Kanda 5, Sarga 012, Verse 045"}
{"quote": "rāmaśokābhisaṃtaptā sā devī vāmalocanā vanavāsaratā nityam eṣyate vanacāriṇī", "category": "Epic, Ramayana", "book": "Ramayana", "position": "Kanda 5, Sarga 012, Verse 046"}
{"quote": "vanecarāṇāṃ satataṃ nūnaṃ spṛhayate purā rāmasya dayitā bhāryā janakasya sutā satī", "category": "Epic, Ramayana", "book": "Ramayana", "position": "Kanda 5, Sarga 012, Verse 047"}
{"quote": "saṃdhyākālamanāḥ śyāmā dhruvam eṣyati jānakī nadīṃ cemāṃ śivajalāṃ saṃdhyārthe varavarṇinī", "category": "Epic, Ramayana", "book": "Ramayana", "position": "Kanda 5, Sarga 012, Verse 048"}
{"quote": "tasyāś cāpy anurūpeyam aśokavanikā śubhā śubhā yā pārthivendrasya patnī rāmasya saṃmitā", "category": "Epic, Ramayana", "book": "Ramayana", "position": "Kanda 5, Sarga 012, Verse 049"}
{"quote": "yadi jivati sā devī tārādhipanibhānanā āgamiṣyati sāvaśyam imāṃ śivajalāṃ nadīm", "category": "Epic, Ramayana", "book": "Ramayana", "position": "Kanda 5, Sarga 012, Verse 050"}
{"quote": "evaṃ tu matvā hanumān mahātmā pratīkṣamāṇo manujendrapatnīm avekṣamāṇaś ca dadarśa sarvaṃ supuṣpite parṇaghane nilīnaḥ", "category": "Epic, Ramayana", "book": "Ramayana", "position": "Kanda 5, Sarga 012, Verse 051"}
{"quote": "sa vīkṣamāṇas tatrastho mārgamāṇaś ca maithilīm avekṣamāṇaś ca mahīṃ sarvāṃ tām anvavaikṣata", "category": "Epic, Ramayana", "book": "Ramayana", "position": "Kanda 5, Sarga 013, Verse 001"}
{"quote": "santāna kalatābhiś ca pādapair upaśobhitām divyagandharasopetāṃ sarvataḥ samalaṃkṛtām", "category": "Epic, Ramayana", "book": "Ramayana", "position": "Kanda 5, Sarga 013, Verse 002"}
{"quote": "tāṃ sa nandanasaṃkāśāṃ mṛgapakṣibhir āvṛtām harmyaprāsādasaṃbādhāṃ kokilākulaniḥsvanām", "category": "Epic, Ramayana", "book": "Ramayana", "position": "Kanda 5, Sarga 013, Verse 003"}
{"quote": "kāñcanotpalapadmābhir vāpībhir upaśobhitām bahvāsanakuthopetāṃ bahubhūmigṛhāyutām", "category": "Epic, Ramayana", "book": "Ramayana", "position": "Kanda 5, Sarga 013, Verse 004"}
{"quote": "sarvartukusumai ramyaiḥ phalavadbhiś ca pādapaiḥ puṣpitānām aśokānāṃ śriyā sūryodayaprabhām", "category": "Epic, Ramayana", "book": "Ramayana", "position": "Kanda 5, Sarga 013, Verse 005"}
{"quote": "pradīptām iva tatrastho mārutiḥ samudaikṣata niṣpatraśākhāṃ vihagaiḥ kriyamāṇām ivāsakṛt viniṣpatadbhiḥ śataśaś citraiḥ puṣpāvataṃsakaiḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 006"}
{"quote": "āmūlapuṣpanicitair aśokaiḥ śokanāśanaiḥ puṣpabhārātibhāraiś ca spṛśadbhir iva medinīm", "category": "Epic, Ramayana", "book": "Ramayana", "position": "Kanda 5, Sarga 013, Verse 007"}
{"quote": "karṇikāraiḥ kusumitaiḥ kiṃśukaiś ca supuṣpitaiḥ sa deśaḥ prabhayā teṣāṃ pradīpta iva sarvataḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 008"}
{"quote": "puṃnāgāḥ saptaparṇāś ca campakoddālakās tathā vivṛddhamūlā bahavaḥ śobhante sma supuṣpitāḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 009"}
{"quote": "śātakumbhanibhāḥ ke cit ke cid agniśikhopamāḥ nīlāñjananibhāḥ ke cit tatrāśokāḥ sahasraśaḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 010"}
{"quote": "nandanaṃ vividhodyānaṃ citraṃ caitrarathaṃ yathā ativṛttam ivācintyaṃ divyaṃ ramyaṃ śriyā vṛtam", "category": "Epic, Ramayana", "book": "Ramayana", "position": "Kanda 5, Sarga 013, Verse 011"}
{"quote": "dvitīyam iva cākāśaṃ puṣpajyotirgaṇāyutam puṣparatnaśataiś citraṃ pañcamaṃ sāgaraṃ yathā", "category": "Epic, Ramayana", "book": "Ramayana", "position": "Kanda 5, Sarga 013, Verse 012"}
{"quote": "sarvartupuṣpair nicitaṃ pādapair madhugandhibhiḥ nānāninādair udyānaṃ ramyaṃ mṛgagaṇair dvijaiḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 013"}
{"quote": "anekagandhapravahaṃ puṇyagandhaṃ manoramam śailendram iva gandhāḍhyaṃ dvitīyaṃ gandhamādanam", "category": "Epic, Ramayana", "book": "Ramayana", "position": "Kanda 5, Sarga 013, Verse 014"}
{"quote": "aśokavanikāyāṃ tu tasyāṃ vānarapuṃgavaḥ sa dadarśāvidūrasthaṃ caityaprāsādam ūrjitam", "category": "Epic, Ramayana", "book": "Ramayana", "position": "Kanda 5, Sarga 013, Verse 015"}
{"quote": "madhye stambhasahasreṇa sthitaṃ kailāsapāṇḍuram pravālakṛtasopānaṃ taptakāñcanavedikam", "category": "Epic, Ramayana", "book": "Ramayana", "position": "Kanda 5, Sarga 013, Verse 016"}
{"quote": "muṣṇantam iva cakṣūṃṣi dyotamānam iva śriyā vimalaṃ prāṃśubhāvatvād ullikhantam ivāmbaram", "category": "Epic, Ramayana", "book": "Ramayana", "position": "Kanda 5, Sarga 013, Verse 017"}
{"quote": "tato malinasaṃvītāṃ rākṣasībhiḥ samāvṛtām upavāsakṛśāṃ dīnāṃ niḥśvasāntīṃ punaḥ punaḥ dadarśa śuklapakṣādau candrarekhām ivāmalām", "category": "Epic, Ramayana", "book": "Ramayana", "position": "Kanda 5, Sarga 013, Verse 018"}
{"quote": "mandaprakhyāyamānena rūpeṇa ruciraprabhām pinaddhāṃ dhūmajālena śikhām iva vibhāvasoḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 019"}
{"quote": "pītenaikena saṃvītāṃ kliṣṭenottamavāsasā sapaṅkām analaṃkārāṃ vipadmām iva padminīm", "category": "Epic, Ramayana", "book": "Ramayana", "position": "Kanda 5, Sarga 013, Verse 020"}
{"quote": "vrīḍitāṃ duḥkhasaṃtaptāṃ parimlānāṃ tapasvinīm graheṇāṅgārakeṇaiva pīḍitām iva rohiṇīm", "category": "Epic, Ramayana", "book": "Ramayana", "position": "Kanda 5, Sarga 013, Verse 021"}
{"quote": "aśrupūrṇamukhīṃ dīnāṃ kṛśām ananaśena ca śokadhyānaparāṃ dīnāṃ nityaṃ duḥkhaparāyaṇām", "category": "Epic, Ramayana", "book": "Ramayana", "position": "Kanda 5, Sarga 013, Verse 022"}
{"quote": "priyaṃ janam apaśyantīṃ paśyantīṃ rākṣasīgaṇam svagaṇena mṛgīṃ hīnāṃ śvagaṇābhivṛtām iva", "category": "Epic, Ramayana", "book": "Ramayana", "position": "Kanda 5, Sarga 013, Verse 023"}
{"quote": "nīlanāgābhayā veṇyā jaghanaṃ gatayaikayā sukhārhāṃ duḥkhasaṃtaptāṃ vyasanānām akodivām", "category": "Epic, Ramayana", "book": "Ramayana", "position": "Kanda 5, Sarga 013, Verse 024"}
{"quote": "tāṃ samīkṣya viśālākṣīm adhikaṃ malināṃ kṛśām tarkayām āsa sīteti kāraṇair upapādibhiḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 025"}
{"quote": "hriyamāṇā tadā tena rakṣasā kāmarūpiṇā yathārūpā hi dṛṣṭā vai tathārūpeyam aṅganā", "category": "Epic, Ramayana", "book": "Ramayana", "position": "Kanda 5, Sarga 013, Verse 026"}
{"quote": "pūrṇacandrānanāṃ subhrūṃ cāruvṛttapayodharām kurvantīṃ prabhayā devīṃ sarvā vitimirā diśaḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 027"}
{"quote": "tāṃ nīlakeśīṃ bimbauṣṭhīṃ sumadhyāṃ supratiṣṭhitām sītāṃ padmapalāśākṣīṃ manmathasya ratiṃ yathā", "category": "Epic, Ramayana", "book": "Ramayana", "position": "Kanda 5, Sarga 013, Verse 028"}
{"quote": "iṣṭāṃ sarvasya jagataḥ pūrṇacandraprabhām iva bhūmau sutanum āsīnāṃ niyatām iva tāpasīm", "category": "Epic, Ramayana", "book": "Ramayana", "position": "Kanda 5, Sarga 013, Verse 029"}
{"quote": "niḥśvāsabahulāṃ bhīruṃ bhujagendravadhūm iva śokajālena mahatā vitatena na rājatīm", "category": "Epic, Ramayana", "book": "Ramayana", "position": "Kanda 5, Sarga 013, Verse 030"}
{"quote": "saṃsaktāṃ dhūmajālena śikhām iva vibhāvasoḥ tāṃ smṛtīm iva saṃdigdhām ṛddhiṃ nipatitām iva", "category": "Epic, Ramayana", "book": "Ramayana", "position": "Kanda 5, Sarga 013, Verse 031"}
{"quote": "vihatām iva ca śraddhām āśāṃ pratihatām iva sopasargāṃ yathā siddhiṃ buddhiṃ sakaluṣām iva", "category": "Epic, Ramayana", "book": "Ramayana", "position": "Kanda 5, Sarga 013, Verse 032"}
{"quote": "abhūtenāpavādena kīrtiṃ nipatitām iva rāmoparodhavyathitāṃ rakṣoharaṇakarśitām", "category": "Epic, Ramayana", "book": "Ramayana", "position": "Kanda 5, Sarga 013, Verse 033"}
{"quote": "abalāṃ mṛgaśāvākṣīṃ vīkṣamāṇāṃ tatas tataḥ bāṣpāmbupratipūrṇena kṛṣṇavaktrākṣipakṣmaṇā vadanenāprasannena niḥśvasantīṃ punaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 034"}
{"quote": "malapaṅkadharāṃ dīnāṃ maṇḍanārhām amaṇḍitām prabhāṃ nakṣatrarājasya kālameghair ivāvṛtām", "category": "Epic, Ramayana", "book": "Ramayana", "position": "Kanda 5, Sarga 013, Verse 035"}
{"quote": "tasya saṃdidihe buddhir muhuḥ sītāṃ nirīkṣya tu āmnāyānām ayogena vidyāṃ praśithilām iva", "category": "Epic, Ramayana", "book": "Ramayana", "position": "Kanda 5, Sarga 013, Verse 036"}
{"quote": "duḥkhena bubudhe sītāṃ hanumān analaṃkṛtām saṃskāreṇa yathāhīnāṃ vācam arthāntaraṃ gatām", "category": "Epic, Ramayana", "book": "Ramayana", "position": "Kanda 5, Sarga 013, Verse 037"}
{"quote": "tāṃ samīkṣya viśālākṣīṃ rājaputrīm aninditām tarkayām āsa sīteti kāraṇair upapādayan", "category": "Epic, Ramayana", "book": "Ramayana", "position": "Kanda 5, Sarga 013, Verse 038"}
{"quote": "vaidehyā yāni cāṅgeṣu tadā rāmo 'nvakīrtayat tāny ābharaṇajālāni gātraśobhīny alakṣayat", "category": "Epic, Ramayana", "book": "Ramayana", "position": "Kanda 5, Sarga 013, Verse 039"}
{"quote": "sukṛtau karṇaveṣṭau ca śvadaṃṣṭrau ca susaṃsthitau maṇividrumacitrāṇi hasteṣv ābharaṇāni ca", "category": "Epic, Ramayana", "book": "Ramayana", "position": "Kanda 5, Sarga 013, Verse 040"}
{"quote": "śyāmāni cirayuktatvāt tathā saṃsthānavanti ca tāny evaitāni manye 'haṃ yāni rāmo 'vnakīrtayat", "category": "Epic, Ramayana", "book": "Ramayana", "position": "Kanda 5, Sarga 013, Verse 041"}
{"quote": "tatra yāny avahīnāni tāny ahaṃ nopalakṣaye yāny asyā nāvahīnāni tānīmāni na saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 042"}
{"quote": "pītaṃ kanakapaṭṭābhaṃ srastaṃ tad vasanaṃ śubham uttarīyaṃ nagāsaktaṃ tadā dṛṣṭaṃ plavaṃgamaiḥ", "category": "Epic, Ramayana", "book": "Ramayana", "position": "Kanda 5, Sarga 013, Verse 043"}
{"quote": "bhūṣaṇāni ca mukhyāni dṛṣṭāni dharaṇītale anayaivāpaviddhāni svanavanti mahānti ca", "category": "Epic, Ramayana", "book": "Ramayana", "position": "Kanda 5, Sarga 013, Verse 044"}
{"quote": "idaṃ ciragṛhītatvād vasanaṃ kliṣṭavattaram tathā hi nūnaṃ tad varṇaṃ tathā śrīmad yathetarat", "category": "Epic, Ramayana", "book": "Ramayana", "position": "Kanda 5, Sarga 013, Verse 045"}
{"quote": "iyaṃ kanakavarṇāṅgī rāmasya mahiṣī priyā pranaṣṭāpi satī yasya manaso na praṇaśyati", "category": "Epic, Ramayana", "book": "Ramayana", "position": "Kanda 5, Sarga 013, Verse 046"}
{"quote": "iyaṃ sā yat kṛte rāmaś caturbhiḥ paritapyate kāruṇyenānṛśaṃsyena śokena madanena ca", "category": "Epic, Ramayana", "book": "Ramayana", "position": "Kanda 5, Sarga 013, Verse 047"}
{"quote": "strī pranaṣṭeti kāruṇyād āśritety ānṛśaṃsyataḥ patnī naṣṭeti śokena priyeti madanena ca", "category": "Epic, Ramayana", "book": "Ramayana", "position": "Kanda 5, Sarga 013, Verse 048"}
{"quote": "asyā devyā yathā rūpam aṅgapratyaṅgasauṣṭhavam rāmasya ca yathārūpaṃ tasyeyam asitekṣaṇā", "category": "Epic, Ramayana", "book": "Ramayana", "position": "Kanda 5, Sarga 013, Verse 049"}
{"quote": "asyā devyā manas tasmiṃs tasya cāsyāṃ pratiṣṭhitam teneyaṃ sa ca dharmātmā muhūrtam api jīvati", "category": "Epic, Ramayana", "book": "Ramayana", "position": "Kanda 5, Sarga 013, Verse 050"}
{"quote": "duṣkaraṃ kurute rāmo ya imāṃ mattakāśinīm sītāṃ vinā mahābāhur muhūrtam api jīvati", "category": "Epic, Ramayana", "book": "Ramayana", "position": "Kanda 5, Sarga 013, Verse 051"}
{"quote": "evaṃ sītāṃ tadā dṛṣṭvā hṛṣṭaḥ pavanasaṃbhavaḥ jagāma manasā rāmaṃ praśaśaṃsa ca taṃ prabhum", "category": "Epic, Ramayana", "book": "Ramayana", "position": "Kanda 5, Sarga 013, Verse 052"}
{"quote": "praśasya tu praśastavyāṃ sītāṃ tāṃ haripuṃgavaḥ guṇābhirāmaṃ rāmaṃ ca punaś cintāparo 'bhavat", "category": "Epic, Ramayana", "book": "Ramayana", "position": "Kanda 5, Sarga 014, Verse 001"}
{"quote": "sa muhūrtam iva dhyātvā bāṣpaparyākulekṣaṇaḥ sītām āśritya tejasvī hanumān vilalāpa ha", "category": "Epic, Ramayana", "book": "Ramayana", "position": "Kanda 5, Sarga 014, Verse 002"}
{"quote": "mānyā guruvinītasya lakṣmaṇasya gurupriyā yadi sītāpi duḥkhārtā kālo hi duratikramaḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 003"}
{"quote": "rāmasya vyavasāyajñā lakṣmaṇasya ca dhīmataḥ nātyarthaṃ kṣubhyate devī gaṅgeva jaladāgame", "category": "Epic, Ramayana", "book": "Ramayana", "position": "Kanda 5, Sarga 014, Verse 004"}
{"quote": "tulyaśīlavayovṛttāṃ tulyābhijanalakṣaṇām rāghavo 'rhati vaidehīṃ taṃ ceyam asitekṣaṇā", "category": "Epic, Ramayana", "book": "Ramayana", "position": "Kanda 5, Sarga 014, Verse 005"}
{"quote": "tāṃ dṛṣṭvā navahemābhāṃ lokakāntām iva śriyam jagāma manasā rāmaṃ vacanaṃ cedam abravīt", "category": "Epic, Ramayana", "book": "Ramayana", "position": "Kanda 5, Sarga 014, Verse 006"}
{"quote": "asyā hetor viśālākṣyā hato vālī mahābalaḥ rāvaṇapratimo vīrye kabandhaś ca nipātitaḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 007"}
{"quote": "virādhaś ca hataḥ saṃkhye rākṣaso bhīmavikramaḥ vane rāmeṇa vikramya mahendreṇeva śambaraḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 008"}
{"quote": "caturdaśasahasrāṇi rakṣasāṃ bhīmakarmaṇām nihatāni janasthāne śarair agniśikhopamaiḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 009"}
{"quote": "kharaś ca nihataḥ saṃkhye triśirāś ca nipātitaḥ dūṣaṇaś ca mahātejā rāmeṇa viditātmanā", "category": "Epic, Ramayana", "book": "Ramayana", "position": "Kanda 5, Sarga 014, Verse 010"}
{"quote": "aiśvaryaṃ vānarāṇāṃ ca durlabhaṃ vālipālitam asyā nimitte sugrīvaḥ prāptavāṃl lokasatkṛtam", "category": "Epic, Ramayana", "book": "Ramayana", "position": "Kanda 5, Sarga 014, Verse 011"}
{"quote": "sāgaraś ca mayā krāntaḥ śrīmān nadanadīpatiḥ asyā hetor viśālākṣyāḥ purī ceyaṃ nirīkṣitā", "category": "Epic, Ramayana", "book": "Ramayana", "position": "Kanda 5, Sarga 014, Verse 012"}
{"quote": "yadi rāmaḥ samudrāntāṃ medinīṃ parivartayet asyāḥ kṛte jagac cāpi yuktam ity eva me matiḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 013"}
{"quote": "rājyaṃ vā triṣu lokeṣu sītā vā janakātmajā trailokyarājyaṃ sakalaṃ sītāyā nāpnuyāt kalām", "category": "Epic, Ramayana", "book": "Ramayana", "position": "Kanda 5, Sarga 014, Verse 014"}
{"quote": "iyaṃ sā dharmaśīlasya maithilasya mahātmanaḥ sutā janakarājasya sītā bhartṛdṛḍhavratā", "category": "Epic, Ramayana", "book": "Ramayana", "position": "Kanda 5, Sarga 014, Verse 015"}
{"quote": "utthitā medinīṃ bhittvā kṣetre halamukhakṣate padmareṇunibhaiḥ kīrṇā śubhaiḥ kedārapāṃsubhiḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 016"}
{"quote": "vikrāntasyāryaśīlasya saṃyugeṣv anivartinaḥ snuṣā daśarathasyaiṣā jyeṣṭhā rājño yaśasvinī", "category": "Epic, Ramayana", "book": "Ramayana", "position": "Kanda 5, Sarga 014, Verse 017"}
{"quote": "dharmajñasya kṛtajñasya rāmasya viditātmanaḥ iyaṃ sā dayitā bhāryā rākṣasī vaśam āgatā", "category": "Epic, Ramayana", "book": "Ramayana", "position": "Kanda 5, Sarga 014, Verse 018"}
{"quote": "sarvān bhogān parityajya bhartṛsnehabalāt kṛtā acintayitvā duḥkhāni praviṣṭā nirjanaṃ vanam", "category": "Epic, Ramayana", "book": "Ramayana", "position": "Kanda 5, Sarga 014, Verse 019"}
{"quote": "saṃtuṣṭā phalamūlena bhartṛśuśrūṣaṇe ratā yā parāṃ bhajate prītiṃ vane 'pi bhavane yathā", "category": "Epic, Ramayana", "book": "Ramayana", "position": "Kanda 5, Sarga 014, Verse 020"}
{"quote": "seyaṃ kanakavarṇāṅgī nityaṃ susmitabhāṣiṇī sahate yātanām etām anarthānām abhāginī", "category": "Epic, Ramayana", "book": "Ramayana", "position": "Kanda 5, Sarga 014, Verse 021"}
{"quote": "imāṃ tu śīlasaṃpannāṃ draṣṭum icchati rāghavaḥ rāvaṇena pramathitāṃ prapām iva pipāsitaḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 022"}
{"quote": "asyā nūnaṃ punar lābhād rāghavaḥ prītim eṣyati rājā rājyaparibhraṣṭaḥ punaḥ prāpyeva medinīm", "category": "Epic, Ramayana", "book": "Ramayana", "position": "Kanda 5, Sarga 014, Verse 023"}
{"quote": "kāmabhogaiḥ parityaktā hīnā bandhujanena ca dhārayaty ātmano dehaṃ tatsamāgamakāṅkṣiṇī", "category": "Epic, Ramayana", "book": "Ramayana", "position": "Kanda 5, Sarga 014, Verse 024"}
{"quote": "naiṣā paśyati rākṣasyo nemān puṣpaphaladrumān ekasthahṛdayā nūnaṃ rāmam evānupaśyati", "category": "Epic, Ramayana", "book": "Ramayana", "position": "Kanda 5, Sarga 014, Verse 025"}
{"quote": "bhartā nāma paraṃ nāryā bhūṣaṇaṃ bhūṣaṇād api eṣā hi rahitā tena śobhanārhā na śobhate", "category": "Epic, Ramayana", "book": "Ramayana", "position": "Kanda 5, Sarga 014, Verse 026"}
{"quote": "duṣkaraṃ kurute rāmo hīno yad anayā prabhuḥ dhārayaty ātmano dehaṃ na duḥkhenāvasīdati", "category": "Epic, Ramayana", "book": "Ramayana", "position": "Kanda 5, Sarga 014, Verse 027"}
{"quote": "imām asitakeśāntāṃ śatapatranibhekṣaṇām sukhārhāṃ duḥkhitāṃ dṛṣṭvā mamāpi vyathitaṃ manaḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 028"}
{"quote": "kṣitikṣamā puṣkarasaṃnibhākṣī yā rakṣitā rāghavalakṣmaṇābhyām sā rākṣasībhir vikṛtekṣaṇābhiḥ saṃrakṣyate saṃprati vṛkṣamūle", "category": "Epic, Ramayana", "book": "Ramayana", "position": "Kanda 5, Sarga 014, Verse 029"}
{"quote": "himahatanalinīva naṣṭaśobhā vyasanaparamparayā nipīḍyamānā sahacararahiteva cakravākī janakasutā kṛpaṇāṃ daśāṃ prapannā", "category": "Epic, Ramayana", "book": "Ramayana", "position": "Kanda 5, Sarga 014, Verse 030"}
{"quote": "asyā hi puṣpāvanatāgraśākhāḥ śokaṃ dṛḍhaṃ vai janayaty aśokāḥ himavyapāyena ca mandaraśmir abhyutthito naikasahasraraśmiḥ", "category": "Epic, Ramayana", "book": "Ramayana", "position": "Kanda 5, Sarga 014, Verse 031"}
{"quote": "ity evam arthaṃ kapir anvavekṣya sīteyam ity eva niviṣṭabuddhiḥ saṃśritya tasmin niṣasāda vṛkṣe balī harīṇām ṛṣabhas tarasvī", "category": "Epic, Ramayana", "book": "Ramayana", "position": "Kanda 5, Sarga 014, Verse 032"}
{"quote": "tataḥ kumudaṣaṇḍābho nirmalaṃ nirmalaḥ svayam prajagāma nabhaś candro haṃso nīlam ivodakam", "category": "Epic, Ramayana", "book": "Ramayana", "position": "Kanda 5, Sarga 015, Verse 001"}
{"quote": "sācivyam iva kurvan sa prabhayā nirmalaprabhaḥ candramā raśmibhiḥ śītaiḥ siṣeve pavanātmajam", "category": "Epic, Ramayana", "book": "Ramayana", "position": "Kanda 5, Sarga 015, Verse 002"}
{"quote": "sa dadarśa tataḥ sītāṃ pūrṇacandranibhānanām śokabhārair iva nyastāṃ bhārair nāvam ivāmbhasi", "category": "Epic, Ramayana", "book": "Ramayana", "position": "Kanda 5, Sarga 015, Verse 003"}
{"quote": "didṛkṣamāṇo vaidehīṃ hanūmān mārutātmajaḥ sa dadarśāvidūrasthā rākṣasīr ghoradarśanāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 004"}
{"quote": "ekākṣīm ekakarṇāṃ ca karṇaprāvaraṇāṃ tathā akarṇāṃ śaṅkukarṇāṃ ca mastakocchvāsanāsikām", "category": "Epic, Ramayana", "book": "Ramayana", "position": "Kanda 5, Sarga 015, Verse 005"}
{"quote": "atikāyottamāṅgīṃ ca tanudīrghaśirodharām dhvastakeśīṃ tathākeśīṃ keśakambaladhāriṇīm", "category": "Epic, Ramayana", "book": "Ramayana", "position": "Kanda 5, Sarga 015, Verse 006"}
{"quote": "lambakarṇalalāṭāṃ ca lambodarapayodharām lambauṣṭhīṃ cibukauṣṭhīṃ ca lambāsyāṃ lambajānukām", "category": "Epic, Ramayana", "book": "Ramayana", "position": "Kanda 5, Sarga 015, Verse 007"}
{"quote": "hrasvāṃ dīrghāṃ ca kubjāṃ ca vikaṭāṃ vāmanāṃ tathā karālāṃ bhugnavastrāṃ ca piṅgākṣīṃ vikṛtānanām", "category": "Epic, Ramayana", "book": "Ramayana", "position": "Kanda 5, Sarga 015, Verse 008"}
{"quote": "vikṛtāḥ piṅgalāḥ kālīḥ krodhanāḥ kalahapriyāḥ kālāyasamahāśūlakūṭamudgaradhāriṇīḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 009"}
{"quote": "varāhamṛgaśārdūlamahiṣājaśivā mukhāḥ gajoṣṭrahayapādāś ca nikhātaśiraso 'parāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 010"}
{"quote": "ekahastaikapādāś ca kharakarṇyaśvakarṇikāḥ gokarṇīr hastikarṇīś ca harikarṇīs tathāparāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 011"}
{"quote": "anāsā atināsāś ca tiryan nāsā vināsikāḥ gajasaṃnibhanāsāś ca lalāṭocchvāsanāsikāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 012"}
{"quote": "hastipādā mahāpādā gopādāḥ pādacūlikāḥ atimātraśirogrīvā atimātrakucodarīḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 013"}
{"quote": "atimātrāsya netrāś ca dīrghajihvānakhās tathā ajāmukhīr hastimukhīr gomukhīḥ sūkarīmukhīḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 014"}
{"quote": "hayoṣṭrakharavaktrāś ca rākṣasīr ghoradarśanāḥ śūlamudgarahastāś ca krodhanāḥ kalahapriyāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 015"}
{"quote": "karālā dhūmrakeśīś ca rakṣasīr vikṛtānanāḥ pibantīḥ satataṃ pānaṃ sadā māṃsasurāpriyāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 016"}
{"quote": "māṃsaśoṇitadigdhāṅgīr māṃsaśoṇitabhojanāḥ tā dadarśa kapiśreṣṭho romaharṣaṇadarśanāḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 017"}
{"quote": "skandhavantam upāsīnāḥ parivārya vanaspatim tasyādhastāc ca tāṃ devīṃ rājaputrīm aninditām", "category": "Epic, Ramayana", "book": "Ramayana", "position": "Kanda 5, Sarga 015, Verse 018"}
{"quote": "lakṣayām āsa lakṣmīvān hanūmāñ janakātmajām niṣprabhāṃ śokasaṃtaptāṃ malasaṃkulamūrdhajām", "category": "Epic, Ramayana", "book": "Ramayana", "position": "Kanda 5, Sarga 015, Verse 019"}
{"quote": "kṣīṇapuṇyāṃ cyutāṃ bhūmau tārāṃ nipatitām iva cāritrya vyapadeśāḍhyāṃ bhartṛdarśanadurgatām", "category": "Epic, Ramayana", "book": "Ramayana", "position": "Kanda 5, Sarga 015, Verse 020"}
{"quote": "bhūṣaṇair uttamair hīnāṃ bhartṛvātsalyabhūṣitām rākṣasādhipasaṃruddhāṃ bandhubhiś ca vinākṛtām", "category": "Epic, Ramayana", "book": "Ramayana", "position": "Kanda 5, Sarga 015, Verse 021"}
{"quote": "viyūthāṃ siṃhasaṃruddhāṃ baddhāṃ gajavadhūm iva candralekhāṃ payodānte śāradābhrair ivāvṛtām", "category": "Epic, Ramayana", "book": "Ramayana", "position": "Kanda 5, Sarga 015, Verse 022"}
{"quote": "kliṣṭarūpām asaṃsparśād ayuktām iva vallakīm sītāṃ bhartṛhite yuktām ayuktāṃ rakṣasāṃ vaśe", "category": "Epic, Ramayana", "book": "Ramayana", "position": "Kanda 5, Sarga 015, Verse 023"}
{"quote": "aśokavanikāmadhye śokasāgaram āplutām tābhiḥ parivṛtāṃ tatra sagrahām iva rohiṇīm dadarśa hanumān devīṃ latām akusumām iva", "category": "Epic, Ramayana", "book": "Ramayana", "position": "Kanda 5, Sarga 015, Verse 024"}
{"quote": "sā malena ca digdhāṅgī vapuṣā cāpy alaṃkṛtā mṛṇālī paṅkadigdheva vibhāti ca na bhāti ca", "category": "Epic, Ramayana", "book": "Ramayana", "position": "Kanda 5, Sarga 015, Verse 025"}
{"quote": "malinena tu vastreṇa parikliṣṭena bhāminīm saṃvṛtāṃ mṛgaśāvākṣīṃ dadarśa hanumān kapiḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 026"}
{"quote": "tāṃ devīṃ dīnavadanām adīnāṃ bhartṛtejasā rakṣitāṃ svena śīlena sītām asitalocanām", "category": "Epic, Ramayana", "book": "Ramayana", "position": "Kanda 5, Sarga 015, Verse 027"}
{"quote": "tāṃ dṛṣṭvā hanumān sītāṃ mṛgaśāvanibhekṣaṇām mṛgakanyām iva trastāṃ vīkṣamāṇāṃ samantataḥ", "category": "Epic, Ramayana", "book": "Ramayana", "position": "Kanda 5, Sarga 015, Verse 028"}
{"quote": "dahantīm iva niḥśvāsair vṛkṣān pallavadhāriṇaḥ saṃghātam iva śokānāṃ duḥkhasyormim ivotthitām", "category": "Epic, Ramayana", "book": "Ramayana", "position": "Kanda 5, Sarga 015, Verse 029"}
{"quote": "tāṃ kṣāmāṃ suvibhaktāṅgīṃ vinābharaṇaśobhinīm", "category": "Epic, Ramayana", "book": "Ramayana", "position": "Kanda 5, Sarga 015, Verse 030"}
{"quote": "praharṣam atulaṃ lebhe mārutiḥ prekṣya maithilīm harṣajāni ca so 'śrūṇi tāṃ dṛṣṭvā madirekṣaṇām mumoca hanumāṃs tatra namaś cakre ca rāghavam", "category": "Epic, Ramayana", "book": "Ramayana", "position": "Kanda 5, Sarga 015, Verse 031"}
{"quote": "namaskṛtvā ca rāmāya lakṣmaṇāya ca vīryavān sītādarśanasaṃhṛṣṭo hanūmān saṃvṛto 'bhavat", "category": "Epic, Ramayana", "book": "Ramayana", "position": "Kanda 5, Sarga 015, Verse 032"}
{"quote": "tathā viprekṣamāṇasya vanaṃ puṣpitapādapam vicinvataś ca vaidehīṃ kiṃ cic cheṣā niśābhavat", "category": "Epic, Ramayana", "book": "Ramayana", "position": "Kanda 5, Sarga 016, Verse 001"}
{"quote": "ṣaḍaṅgavedaviduṣāṃ kratupravarayājinām śuśrāva brahmaghoṣāṃś ca virātre brahmarakṣasām", "category": "Epic, Ramayana", "book": "Ramayana", "position": "Kanda 5, Sarga 016, Verse 002"}
{"quote": "atha maṅgalavāditraiḥ śabdaiḥ śrotramanoharaiḥ prābodhyata mahābāhur daśagrīvo mahābalaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 003"}
{"quote": "vibudhya tu yathākālaṃ rākṣasendraḥ pratāvapān srastamālyāmbaradharo vaidehīm anvacintayat", "category": "Epic, Ramayana", "book": "Ramayana", "position": "Kanda 5, Sarga 016, Verse 004"}
{"quote": "bhṛśaṃ niyuktas tasyāṃ ca madanena madotkaṭaḥ na sa taṃ rākṣasaḥ kāmaṃ śaśākātmani gūhitum", "category": "Epic, Ramayana", "book": "Ramayana", "position": "Kanda 5, Sarga 016, Verse 005"}
{"quote": "sa sarvābharaṇair yukto bibhrac chriyam anuttamām tāṃ nagair vividhair juṣṭāṃ sarvapuṣpaphalopagaiḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 006"}
{"quote": "vṛtāṃ puṣkariṇībhiś ca nānāpuṣpopaśobhitām sadāmadaiś ca vihagair vicitrāṃ paramādbhutām", "category": "Epic, Ramayana", "book": "Ramayana", "position": "Kanda 5, Sarga 016, Verse 007"}
{"quote": "īhāmṛgaiś ca vividhaiś vṛtāṃ dṛṣṭimanoharaiḥ vīthīḥ saṃprekṣamāṇaś ca maṇikāñcanatoraṇāḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 008"}
{"quote": "nānāmṛgagaṇākīrṇāṃ phalaiḥ prapatitair vṛtām aśokavanikām eva prāviśat saṃtatadrumām", "category": "Epic, Ramayana", "book": "Ramayana", "position": "Kanda 5, Sarga 016, Verse 009"}
{"quote": "aṅganāśatamātraṃ tu taṃ vrajantam anuvrajat mahendram iva paulastyaṃ devagandharvayoṣitaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 010"}
{"quote": "dīpikāḥ kāñcanīḥ kāś cij jagṛhus tatra yoṣitaḥ bālavyajanahastāś ca tālavṛntāni cāparāḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 011"}
{"quote": "kāñcanair api bhṛṅgārair jahruḥ salilam agrataḥ maṇḍalāgrān asīṃś caiva gṛhyānyāḥ pṛṣṭhato yayuḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 012"}
{"quote": "kā cid ratnamayīṃ pātrīṃ pūrṇāṃ pānasya bhāminī dakṣiṇā dakṣiṇenaiva tadā jagrāha pāṇinā", "category": "Epic, Ramayana", "book": "Ramayana", "position": "Kanda 5, Sarga 016, Verse 013"}
{"quote": "rājahaṃsapratīkāśaṃ chatraṃ pūrṇaśaśiprabham sauvarṇadaṇḍam aparā gṛhītvā pṛṣṭhato yayau", "category": "Epic, Ramayana", "book": "Ramayana", "position": "Kanda 5, Sarga 016, Verse 014"}
{"quote": "nidrāmadaparītākṣyo rāvaṇasyottamastriyaḥ anujagmuḥ patiṃ vīraṃ ghanaṃ vidyullatā iva", "category": "Epic, Ramayana", "book": "Ramayana", "position": "Kanda 5, Sarga 016, Verse 015"}
{"quote": "tataḥ kāñcīninādaṃ ca nūpurāṇāṃ ca niḥsvanam śuśrāva paramastrīṇāṃ sa kapir mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 016"}
{"quote": "taṃ cāpratimakarmāṇam acintyabalapauruṣam dvāradeśam anuprāptaṃ dadarśa hanumān kapiḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 017"}
{"quote": "dīpikābhir anekābhiḥ samantād avabhāsitam gandhatailāvasiktābhir dhriyamāṇābhir agrataḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 018"}
{"quote": "kāmadarpamadair yuktaṃ jihmatāmrāyatekṣaṇam samakṣam iva kandarpam apaviddha śarāsanam", "category": "Epic, Ramayana", "book": "Ramayana", "position": "Kanda 5, Sarga 016, Verse 019"}
{"quote": "mathitāmṛtaphenābham arajo vastram uttamam salīlam anukarṣantaṃ vimuktaṃ saktam aṅgade", "category": "Epic, Ramayana", "book": "Ramayana", "position": "Kanda 5, Sarga 016, Verse 020"}
{"quote": "taṃ patraviṭape līnaḥ patrapuṣpaghanāvṛtaḥ samīpam upasaṃkrāntaṃ nidhyātum upacakrame", "category": "Epic, Ramayana", "book": "Ramayana", "position": "Kanda 5, Sarga 016, Verse 021"}
{"quote": "avekṣamāṇaś ca tato dadarśa kapikuñjaraḥ rūpayauvanasaṃpannā rāvaṇasya varastriyaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 022"}
{"quote": "tābhiḥ parivṛto rājā surūpābhir mahāyaśāḥ tanmṛgadvijasaṃghuṣṭaṃ praviṣṭaḥ pramadāvanam", "category": "Epic, Ramayana", "book": "Ramayana", "position": "Kanda 5, Sarga 016, Verse 023"}
{"quote": "kṣībo vicitrābharaṇaḥ śaṅkukarṇo mahābalaḥ tena viśravasaḥ putraḥ sa dṛṣṭo rākṣasādhipaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 024"}
{"quote": "vṛtaḥ paramanārībhis tārābhir iva candramāḥ taṃ dadarśa mahātejās tejovantaṃ mahākapiḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 025"}
{"quote": "rāvaṇo 'yaṃ mahābāhur iti saṃcintya vānaraḥ avapluto mahātejā hanūmān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 026"}
{"quote": "sa tathāpy ugratejāḥ san nirdhūtas tasya tejasā patraguhyāntare sakto hanūmān saṃvṛto 'bhavat", "category": "Epic, Ramayana", "book": "Ramayana", "position": "Kanda 5, Sarga 016, Verse 027"}
{"quote": "sa tām asitakeśāntāṃ suśroṇīṃ saṃhatastanīm didṛkṣur asitāpāṅgīm upāvartata rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 016, Verse 028"}
{"quote": "tasminn eva tataḥ kāle rājaputrī tv aninditā rūpayauvanasaṃpannaṃ bhūṣaṇottamabhūṣitam", "category": "Epic, Ramayana", "book": "Ramayana", "position": "Kanda 5, Sarga 017, Verse 001"}
{"quote": "tato dṛṣṭvaiva vaidehī rāvaṇaṃ rākṣasādhipam prāvepata varārohā pravāte kadalī yathā", "category": "Epic, Ramayana", "book": "Ramayana", "position": "Kanda 5, Sarga 017, Verse 002"}
{"quote": "ūrubhyām udaraṃ chādya bāhubhyāṃ ca payodharau upaviṣṭā viśālākṣī rudantī varavarṇinī", "category": "Epic, Ramayana", "book": "Ramayana", "position": "Kanda 5, Sarga 017, Verse 003"}
{"quote": "daśagrīvas tu vaidehīṃ rakṣitāṃ rākṣasīgaṇaiḥ dadarśa dīnāṃ duḥkhārtaṃ nāvaṃ sannām ivārṇave", "category": "Epic, Ramayana", "book": "Ramayana", "position": "Kanda 5, Sarga 017, Verse 004"}
{"quote": "asaṃvṛtāyām āsīnāṃ dharaṇyāṃ saṃśitavratām chinnāṃ prapatitāṃ bhūmau śākhām iva vanaspateḥ malamaṇḍanadigdhāṅgīṃ maṇḍanārhām amaṇḍitām", "category": "Epic, Ramayana", "book": "Ramayana", "position": "Kanda 5, Sarga 017, Verse 005"}
{"quote": "samīpaṃ rājasiṃhasya rāmasya viditātmanaḥ saṃkalpahayasaṃyuktair yāntīm iva manorathaiḥ", "category": "Epic, Ramayana", "book": "Ramayana", "position": "Kanda 5, Sarga 017, Verse 006"}
{"quote": "śuṣyantīṃ rudatīm ekāṃ dhyānaśokaparāyaṇām duḥkhasyāntam apaśyantīṃ rāmāṃ rāmam anuvratām", "category": "Epic, Ramayana", "book": "Ramayana", "position": "Kanda 5, Sarga 017, Verse 007"}
{"quote": "veṣṭamānām athāviṣṭāṃ pannagendravadhūm iva dhūpyamānāṃ graheṇeva rohiṇīṃ dhūmaketunā", "category": "Epic, Ramayana", "book": "Ramayana", "position": "Kanda 5, Sarga 017, Verse 008"}
{"quote": "vṛttaśīle kule jātām ācāravati dhārmike punaḥ saṃskāram āpannāṃ jātam iva ca duṣkule", "category": "Epic, Ramayana", "book": "Ramayana", "position": "Kanda 5, Sarga 017, Verse 009"}
{"quote": "sannām iva mahākīrtiṃ śraddhām iva vimānitām prajñām iva parikṣīṇām āśāṃ pratihatām iva", "category": "Epic, Ramayana", "book": "Ramayana", "position": "Kanda 5, Sarga 017, Verse 010"}
{"quote": "āyatīm iva vidhvastām ājñāṃ pratihatām iva dīptām iva diśaṃ kāle pūjām apahṛtām iva", "category": "Epic, Ramayana", "book": "Ramayana", "position": "Kanda 5, Sarga 017, Verse 011"}
{"quote": "padminīm iva vidhvastāṃ hataśūrāṃ camūm iva prabhām iva tapodhvastām upakṣīṇām ivāpagām", "category": "Epic, Ramayana", "book": "Ramayana", "position": "Kanda 5, Sarga 017, Verse 012"}
{"quote": "vedīm iva parāmṛṣṭāṃ śāntām agniśikhām iva paurṇamāsīm iva niśāṃ rāhugrastendumaṇḍalām", "category": "Epic, Ramayana", "book": "Ramayana", "position": "Kanda 5, Sarga 017, Verse 013"}
{"quote": "utkṛṣṭaparṇakamalāṃ vitrāsitavihaṃgamām hastihastaparāmṛṣṭām ākulāṃ padminīm iva", "category": "Epic, Ramayana", "book": "Ramayana", "position": "Kanda 5, Sarga 017, Verse 014"}
{"quote": "patiśokāturāṃ śuṣkāṃ nadīṃ visrāvitām iva parayā mṛjayā hīnāṃ kṛṣṇapakṣe niśām iva", "category": "Epic, Ramayana", "book": "Ramayana", "position": "Kanda 5, Sarga 017, Verse 015"}
{"quote": "sukumārīṃ sujātāṅgīṃ ratnagarbhagṛhocitām tapyamānām ivoṣṇena mṛṇālīm aciroddhṛtām", "category": "Epic, Ramayana", "book": "Ramayana", "position": "Kanda 5, Sarga 017, Verse 016"}
{"quote": "gṛhītāmālitāṃ stambhe yūthapena vinākṛtām niḥśvasantīṃ suduḥkhārtāṃ gajarājavadhūm iva", "category": "Epic, Ramayana", "book": "Ramayana", "position": "Kanda 5, Sarga 017, Verse 017"}
{"quote": "ekayā dīrghayā veṇyā śobhamānām ayatnataḥ nīlayā nīradāpāye vanarājyā mahīm iva", "category": "Epic, Ramayana", "book": "Ramayana", "position": "Kanda 5, Sarga 017, Verse 018"}
{"quote": "upavāsena śokena dhyānena ca bhayena ca parikṣīṇāṃ kṛśāṃ dīnām alpāhārāṃ tapodhanām", "category": "Epic, Ramayana", "book": "Ramayana", "position": "Kanda 5, Sarga 017, Verse 019"}
{"quote": "āyācamānāṃ duḥkhārtāṃ prāñjaliṃ devatām iva bhāvena raghumukhyasya daśagrīvaparābhavam", "category": "Epic, Ramayana", "book": "Ramayana", "position": "Kanda 5, Sarga 017, Verse 020"}
{"quote": "samīkṣamāṇāṃ rudatīm aninditāṃ supakṣmatāmrāyataśuklalocanām anuvratāṃ rāmam atīva maithilīṃ pralobhayām āsa vadhāya rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 017, Verse 021"}
{"quote": "sa tāṃ parivṛtāṃ dīnāṃ nirānandāṃ tapasvinīm sākārair madhurair vākyair nyadarśayata rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 018, Verse 001"}
{"quote": "māṃ dṛṣṭvā nāganāsorugūhamānā stanodaram adarśanam ivātmānaṃ bhayān netuṃ tvam icchasi", "category": "Epic, Ramayana", "book": "Ramayana", "position": "Kanda 5, Sarga 018, Verse 002"}
{"quote": "kāmaye tvāṃ viśālākṣi bahumanyasva māṃ priye sarvāṅgaguṇasaṃpanne sarvalokamanohare", "category": "Epic, Ramayana", "book": "Ramayana", "position": "Kanda 5, Sarga 018, Verse 003"}
{"quote": "neha ke cin manuṣyā vā rākṣasāḥ kāmarūpiṇaḥ vyapasarpatu te sīte bhayaṃ mattaḥ samutthitam", "category": "Epic, Ramayana", "book": "Ramayana", "position": "Kanda 5, Sarga 018, Verse 004"}
{"quote": "svadharme rakṣasāṃ bhīru sarvathaiṣa na saṃśayaḥ gamanaṃ vā parastrīṇāṃ haraṇaṃ saṃpramathya vā", "category": "Epic, Ramayana", "book": "Ramayana", "position": "Kanda 5, Sarga 018, Verse 005"}
{"quote": "evaṃ caitad akāmāṃ ca na tvāṃ sprakṣyāmi maithili kāmaṃ kāmaḥ śarīre me yathākāmaṃ pravartatām", "category": "Epic, Ramayana", "book": "Ramayana", "position": "Kanda 5, Sarga 018, Verse 006"}
{"quote": "devi neha bhayaṃ kāryaṃ mayi viśvasihi priye praṇayasva ca tattvena maivaṃ bhūḥ śokalālasā", "category": "Epic, Ramayana", "book": "Ramayana", "position": "Kanda 5, Sarga 018, Verse 007"}
{"quote": "ekaveṇī dharāśayyā dhyānaṃ malinam ambaram asthāne 'py upavāsaś ca naitāny aupayikāni te", "category": "Epic, Ramayana", "book": "Ramayana", "position": "Kanda 5, Sarga 018, Verse 008"}
{"quote": "vicitrāṇi ca mālyāni candanāny agarūṇi ca vividhāni ca vāsāṃsi divyāny ābharaṇāni ca", "category": "Epic, Ramayana", "book": "Ramayana", "position": "Kanda 5, Sarga 018, Verse 009"}
{"quote": "mahārhāṇi ca pānāni yānāni śayanāni ca gītaṃ nṛttaṃ ca vādyaṃ ca labha māṃ prāpya maithili", "category": "Epic, Ramayana", "book": "Ramayana", "position": "Kanda 5, Sarga 018, Verse 010"}
{"quote": "strīratnam asi maivaṃ bhūḥ kuru gātreṣu bhūṣaṇam māṃ prāpya tu kathaṃ hi syās tvam anarhā suvigrahe", "category": "Epic, Ramayana", "book": "Ramayana", "position": "Kanda 5, Sarga 018, Verse 011"}
{"quote": "idaṃ te cārusaṃjātaṃ yauvanaṃ vyativartate yad atītaṃ punar naiti srotaḥ śīghram apām iva", "category": "Epic, Ramayana", "book": "Ramayana", "position": "Kanda 5, Sarga 018, Verse 012"}
{"quote": "tvāṃ kṛtvoparato manye rūpakartā sa viśvakṛt na hi rūpopamā tv anyā tavāsti śubhadarśane", "category": "Epic, Ramayana", "book": "Ramayana", "position": "Kanda 5, Sarga 018, Verse 013"}
{"quote": "tvāṃ samāsādya vaidehi rūpayauvanaśālinīm kaḥ pumān ativarteta sākṣād api pitāmahaḥ", "category": "Epic, Ramayana", "book": "Ramayana", "position": "Kanda 5, Sarga 018, Verse 014"}
{"quote": "yad yat paśyāmi te gātraṃ śītāṃśusadṛśānane tasmiṃs tasmin pṛthuśroṇi cakṣur mama nibadhyate", "category": "Epic, Ramayana", "book": "Ramayana", "position": "Kanda 5, Sarga 018, Verse 015"}
{"quote": "bhava maithili bhāryā me moham enaṃ visarjaya bahvīnām uttamastrīṇāṃ mamāgramahiṣī bhava", "category": "Epic, Ramayana", "book": "Ramayana", "position": "Kanda 5, Sarga 018, Verse 016"}
{"quote": "lokebhyo yāni ratnāni saṃpramathyāhṛtāni me tāni te bhīru sarvāṇi rājyaṃ caitad ahaṃ ca te", "category": "Epic, Ramayana", "book": "Ramayana", "position": "Kanda 5, Sarga 018, Verse 017"}
{"quote": "vijitya pṛthivīṃ sarvāṃ nānānagaramālinīm janakāya pradāsyāmi tava hetor vilāsini", "category": "Epic, Ramayana", "book": "Ramayana", "position": "Kanda 5, Sarga 018, Verse 018"}
{"quote": "neha paśyāmi loke 'nyaṃ yo me pratibalo bhavet paśya me sumahad vīryam apratidvandvam āhave", "category": "Epic, Ramayana", "book": "Ramayana", "position": "Kanda 5, Sarga 018, Verse 019"}
{"quote": "asakṛt saṃyuge bhagnā mayā vimṛditadhvajāḥ aśaktāḥ pratyanīkeṣu sthātuṃ mama surāsurāḥ", "category": "Epic, Ramayana", "book": "Ramayana", "position": "Kanda 5, Sarga 018, Verse 020"}
{"quote": "iccha māṃ kriyatām adya pratikarma tavottamam saprabhāṇy avasajjantāṃ tavāṅge bhūṣaṇāni ca sādhu paśyāmi te rūpaṃ saṃyuktaṃ pratikarmaṇā", "category": "Epic, Ramayana", "book": "Ramayana", "position": "Kanda 5, Sarga 018, Verse 021"}
{"quote": "pratikarmābhisaṃyuktā dākṣiṇyena varānane bhuṅkṣva bhogān yathākāmaṃ piba bhīru ramasva ca yatheṣṭaṃ ca prayaccha tvaṃ pṛthivīṃ vā dhanāni ca", "category": "Epic, Ramayana", "book": "Ramayana", "position": "Kanda 5, Sarga 018, Verse 022"}
{"quote": "lalasva mayi visrabdhā dhṛṣṭam ājñāpayasva ca matprabhāvāl lalantyāś ca lalantāṃ bāndhavās tava", "category": "Epic, Ramayana", "book": "Ramayana", "position": "Kanda 5, Sarga 018, Verse 023"}
{"quote": "ṛddhiṃ mamānupaśya tvaṃ śriyaṃ bhadre yaśaś ca me kiṃ kariṣyasi rāmeṇa subhage cīravāsasā", "category": "Epic, Ramayana", "book": "Ramayana", "position": "Kanda 5, Sarga 018, Verse 024"}
{"quote": "nikṣiptavijayo rāmo gataśrīr vanagocaraḥ vratī sthaṇḍilaśāyī ca śaṅke jīvati vā na vā", "category": "Epic, Ramayana", "book": "Ramayana", "position": "Kanda 5, Sarga 018, Verse 025"}
{"quote": "na hi vaidehi rāmas tvāṃ draṣṭuṃ vāpy upalapsyate puro balākair asitair meghair jyotsnām ivāvṛtām", "category": "Epic, Ramayana", "book": "Ramayana", "position": "Kanda 5, Sarga 018, Verse 026"}
{"quote": "na cāpi mama hastāt tvāṃ prāptum arhati rāghavaḥ hiraṇyakaśipuḥ kīrtim indrahastagatām iva", "category": "Epic, Ramayana", "book": "Ramayana", "position": "Kanda 5, Sarga 018, Verse 027"}
{"quote": "cārusmite cārudati cārunetre vilāsini mano harasi me bhīru suparṇaḥ pannagaṃ yathā", "category": "Epic, Ramayana", "book": "Ramayana", "position": "Kanda 5, Sarga 018, Verse 028"}
{"quote": "kliṣṭakauśeyavasanāṃ tanvīm apy analaṃkṛtām tāṃ dṛṣṭvā sveṣu dāreṣu ratiṃ nopalabhāmy aham", "category": "Epic, Ramayana", "book": "Ramayana", "position": "Kanda 5, Sarga 018, Verse 029"}
{"quote": "antaḥpuranivāsinyaḥ striyaḥ sarvaguṇānvitāḥ yāvantyo mama sarvāsām aiśvaryaṃ kuru jānaki", "category": "Epic, Ramayana", "book": "Ramayana", "position": "Kanda 5, Sarga 018, Verse 030"}
{"quote": "mama hy asitakeśānte trailokyapravarāḥ striyaḥ tās tvāṃ paricariṣyanti śriyam apsaraso yathā", "category": "Epic, Ramayana", "book": "Ramayana", "position": "Kanda 5, Sarga 018, Verse 031"}
{"quote": "yāni vaiśravaṇe subhru ratnāni ca dhanāni ca tāni lokāṃś ca suśroṇi māṃ ca bhuṅkṣva yathāsukham", "category": "Epic, Ramayana", "book": "Ramayana", "position": "Kanda 5, Sarga 018, Verse 032"}
{"quote": "na rāmas tapasā devi na balena na vikramaiḥ na dhanena mayā tulyas tejasā yaśasāpi vā", "category": "Epic, Ramayana", "book": "Ramayana", "position": "Kanda 5, Sarga 018, Verse 033"}
{"quote": "piba vihara ramasva bhuṅkṣva bhogān dhananicayaṃ pradiśāmi medinīṃ ca mayi lala lalane yathāsukhaṃ tvaṃ tvayi ca sametya lalantu bāndhavās te", "category": "Epic, Ramayana", "book": "Ramayana", "position": "Kanda 5, Sarga 018, Verse 034"}
{"quote": "kusumitatarujālasaṃtatāni bhramarayutāni samudratīrajāni kanakavimalahārabhūṣitāṅgī vihara mayā saha bhīru kānanāni", "category": "Epic, Ramayana", "book": "Ramayana", "position": "Kanda 5, Sarga 018, Verse 035"}
{"quote": "tasya tad vacanaṃ śrutvā sītā raudrasya rakṣasaḥ ārtā dīnasvarā dīnaṃ pratyuvāca śanair vacaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 001"}
{"quote": "duḥkhārtā rudatī sītā vepamānā tapasvinī cintayantī varārohā patim eva pativratā", "category": "Epic, Ramayana", "book": "Ramayana", "position": "Kanda 5, Sarga 019, Verse 002"}
{"quote": "tṛṇam antarataḥ kṛtvā pratyuvāca śucismitā nivartaya mano mattaḥ svajane kriyatāṃ manaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 003"}
{"quote": "na māṃ prārthayituṃ yuktas tvaṃ siddhim iva pāpakṛt akāryaṃ na mayā kāryam ekapatnyā vigarhitam kulaṃ saṃprāptayā puṇyaṃ kule mahati jātayā", "category": "Epic, Ramayana", "book": "Ramayana", "position": "Kanda 5, Sarga 019, Verse 004"}
{"quote": "evam uktvā tu vaidehī rāvaṇaṃ taṃ yaśasvinī rākṣasaṃ pṛṣṭhataḥ kṛtvā bhūyo vacanam abravīt", "category": "Epic, Ramayana", "book": "Ramayana", "position": "Kanda 5, Sarga 019, Verse 005"}
{"quote": "nāham aupayikī bhāryā parabhāryā satī tava sādhu dharmam avekṣasva sādhu sādhuvrataṃ cara", "category": "Epic, Ramayana", "book": "Ramayana", "position": "Kanda 5, Sarga 019, Verse 006"}
{"quote": "yathā tava tathānyeṣāṃ rakṣyā dārā niśācara ātmānam upamāṃ kṛtvā sveṣu dāreṣu ramyatām", "category": "Epic, Ramayana", "book": "Ramayana", "position": "Kanda 5, Sarga 019, Verse 007"}
{"quote": "atuṣṭaṃ sveṣu dāreṣu capalaṃ calitendriyam nayanti nikṛtiprajñāṃ paradārāḥ parābhavam", "category": "Epic, Ramayana", "book": "Ramayana", "position": "Kanda 5, Sarga 019, Verse 008"}
{"quote": "iha santo na vā santi sato vā nānuvartase vaco mithyā praṇītātmā pathyam uktaṃ vicakṣaṇaiḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 009"}
{"quote": "akṛtātmānam āsādya rājānam anaye ratam samṛddhāni vinaśyanti rāṣṭrāṇi nagarāṇi ca", "category": "Epic, Ramayana", "book": "Ramayana", "position": "Kanda 5, Sarga 019, Verse 010"}
{"quote": "tatheyaṃ tvāṃ samāsādya laṅkā ratnaugha saṃkulā aparādhāt tavaikasya nacirād vinaśiṣyati", "category": "Epic, Ramayana", "book": "Ramayana", "position": "Kanda 5, Sarga 019, Verse 011"}
{"quote": "svakṛtair hanyamānasya rāvaṇādīrghadarśinaḥ abhinandanti bhūtāni vināśe pāpakarmaṇaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 012"}
{"quote": "evaṃ tvāṃ pāpakarmāṇaṃ vakṣyanti nikṛtā janāḥ diṣṭyaitad vyasanaṃ prāpto raudra ity eva harṣitāḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 013"}
{"quote": "śakyā lobhayituṃ nāham aiśvaryeṇa dhanena vā ananyā rāghaveṇāhaṃ bhāskareṇa prabhā yathā", "category": "Epic, Ramayana", "book": "Ramayana", "position": "Kanda 5, Sarga 019, Verse 014"}
{"quote": "upadhāya bhujaṃ tasya lokanāthasya satkṛtam kathaṃ nāmopadhāsyāmi bhujam anyasya kasya cit", "category": "Epic, Ramayana", "book": "Ramayana", "position": "Kanda 5, Sarga 019, Verse 015"}
{"quote": "aham aupayikī bhāryā tasyaiva vasudhāpateḥ vratasnātasya viprasya vidyeva viditātmanaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 016"}
{"quote": "sādhu rāvaṇa rāmeṇa māṃ samānaya duḥkhitām vane vāśitayā sārdhaṃ kareṇveva gajādhipam", "category": "Epic, Ramayana", "book": "Ramayana", "position": "Kanda 5, Sarga 019, Verse 017"}
{"quote": "mitram aupayikaṃ kartuṃ rāmaḥ sthānaṃ parīpsatā vadhaṃ cānicchatā ghoraṃ tvayāsau puruṣarṣabhaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 018"}
{"quote": "varjayed vajram utsṛṣṭaṃ varjayed antakaś ciram tvadvidhaṃ na tu saṃkruddho lokanāthaḥ sa rāghavaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 019"}
{"quote": "rāmasya dhanuṣaḥ śabdaṃ śroṣyasi tvaṃ mahāsvanam śatakratuvisṛṣṭasya nirghoṣam aśaner iva", "category": "Epic, Ramayana", "book": "Ramayana", "position": "Kanda 5, Sarga 019, Verse 020"}
{"quote": "iha śīghraṃ suparvāṇo jvalitāsyā ivoragāḥ iṣavo nipatiṣyanti rāmalakṣmaṇalakṣaṇāḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 021"}
{"quote": "rakṣāṃsi parinighnantaḥ puryām asyāṃ samantataḥ asaṃpātaṃ kariṣyanti patantaḥ kaṅkavāsasaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 022"}
{"quote": "rākṣasendramahāsarpān sa rāmagaruḍo mahān uddhariṣyati vegena vainateya ivoragān", "category": "Epic, Ramayana", "book": "Ramayana", "position": "Kanda 5, Sarga 019, Verse 023"}
{"quote": "apaneṣyati māṃ bhartā tvattaḥ śīghram ariṃdamaḥ asurebhyaḥ śriyaṃ dīptāṃ viṣṇus tribhir iva kramaiḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 024"}
{"quote": "janasthāne hatasthāne nihate rakṣasāṃ bale aśaktena tvayā rakṣaḥ kṛtam etad asādhu vai", "category": "Epic, Ramayana", "book": "Ramayana", "position": "Kanda 5, Sarga 019, Verse 025"}
{"quote": "āśramaṃ tu tayoḥ śūnyaṃ praviśya narasiṃhayoḥ gocaraṃ gatayor bhrātror apanītā tvayādhama", "category": "Epic, Ramayana", "book": "Ramayana", "position": "Kanda 5, Sarga 019, Verse 026"}
{"quote": "na hi gandham upāghrāya rāmalakṣmaṇayos tvayā śakyaṃ saṃdarśane sthātuṃ śunā śārdūlayor iva", "category": "Epic, Ramayana", "book": "Ramayana", "position": "Kanda 5, Sarga 019, Verse 027"}
{"quote": "tasya te vigrahe tābhyāṃ yugagrahaṇam asthiram vṛtrasyevendrabāhubhyāṃ bāhor ekasya nigrahaḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 028"}
{"quote": "kṣipraṃ tava sa nātho me rāmaḥ saumitriṇā saha toyam alpam ivādityaḥ prāṇān ādāsyate śaraiḥ", "category": "Epic, Ramayana", "book": "Ramayana", "position": "Kanda 5, Sarga 019, Verse 029"}
{"quote": "giriṃ kuberasya gato 'tha vālayaṃ sabhāṃ gato vā varuṇasya rājñaḥ asaṃśayaṃ dāśarather na mokṣyase mahādrumaḥ kālahato 'śaner iva", "category": "Epic, Ramayana", "book": "Ramayana", "position": "Kanda 5, Sarga 019, Verse 030"}
{"quote": "sītāyā vacanaṃ śrutvā paruṣaṃ rākṣasādhipaḥ pratyuvāca tataḥ sītāṃ vipriyaṃ priyadarśanām", "category": "Epic, Ramayana", "book": "Ramayana", "position": "Kanda 5, Sarga 020, Verse 001"}
{"quote": "yathā yathā sāntvayitā vaśyaḥ strīṇāṃ tathā tathā yathā yathā priyaṃ vaktā paribhūtas tathā tathā", "category": "Epic, Ramayana", "book": "Ramayana", "position": "Kanda 5, Sarga 020, Verse 002"}
{"quote": "saṃniyacchati me krodhaṃ tvayi kāmaḥ samutthitaḥ dravato mārgam āsādya hayān iva susārathiḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 003"}
{"quote": "vāmaḥ kāmo manuṣyāṇāṃ yasmin kila nibadhyate jane tasmiṃs tv anukrośaḥ snehaś ca kila jāyate", "category": "Epic, Ramayana", "book": "Ramayana", "position": "Kanda 5, Sarga 020, Verse 004"}
{"quote": "etasmāt kāraṇān na tāṃ ghatayāmi varānane vadhārhām avamānārhāṃ mithyāpravrajite ratām", "category": "Epic, Ramayana", "book": "Ramayana", "position": "Kanda 5, Sarga 020, Verse 005"}
{"quote": "paruṣāṇi hi vākyāni yāni yāni bravīṣi mām teṣu teṣu vadho yuktas tava maithili dāruṇaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 006"}
{"quote": "evam uktvā tu vaidehīṃ rāvaṇo rākṣasādhipaḥ krodhasaṃrambhasaṃyuktaḥ sītām uttaram abravīt", "category": "Epic, Ramayana", "book": "Ramayana", "position": "Kanda 5, Sarga 020, Verse 007"}
{"quote": "dvau māsau rakṣitavyau me yo 'vadhis te mayā kṛtaḥ tataḥ śayanam āroha mama tvaṃ varavarṇini", "category": "Epic, Ramayana", "book": "Ramayana", "position": "Kanda 5, Sarga 020, Verse 008"}
{"quote": "dvābhyām ūrdhvaṃ tu māsābhyāṃ bhartāraṃ mām anicchatīm mama tvāṃ prātarāśārtham ārabhante mahānase", "category": "Epic, Ramayana", "book": "Ramayana", "position": "Kanda 5, Sarga 020, Verse 009"}
{"quote": "tāṃ tarjyamānāṃ saṃprekṣya rākṣasendreṇa jānakīm devagandharvakanyās tā viṣedur vipulekṣaṇāḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 010"}
{"quote": "oṣṭhaprakārair aparā netravaktrais tathāparāḥ sītām āśvāsayām āsus tarjitāṃ tena rakṣasā", "category": "Epic, Ramayana", "book": "Ramayana", "position": "Kanda 5, Sarga 020, Verse 011"}
{"quote": "tābhir āśvāsitā sītā rāvaṇaṃ rākṣasādhipam uvācātmahitaṃ vākyaṃ vṛttaśauṇḍīryagarvitam", "category": "Epic, Ramayana", "book": "Ramayana", "position": "Kanda 5, Sarga 020, Verse 012"}
{"quote": "nūnaṃ na te janaḥ kaś cid asin niḥśreyase sthitaḥ nivārayati yo na tvāṃ karmaṇo 'smād vigarhitāt", "category": "Epic, Ramayana", "book": "Ramayana", "position": "Kanda 5, Sarga 020, Verse 013"}
{"quote": "māṃ hi dharmātmanaḥ patnīṃ śacīm iva śacīpateḥ tvadanyas triṣu lokeṣu prārthayen manasāpi kaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 014"}
{"quote": "rākṣasādhama rāmasya bhāryām amitatejasaḥ uktavān asi yat pāpaṃ kva gatas tasya mokṣyase", "category": "Epic, Ramayana", "book": "Ramayana", "position": "Kanda 5, Sarga 020, Verse 015"}
{"quote": "yathā dṛptaś ca mātaṅgaḥ śaśaś ca sahitau vane tathā dviradavad rāmas tvaṃ nīca śaśavat smṛtaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 016"}
{"quote": "sa tvam ikṣvākunāthaṃ vai kṣipann iha na lajjase cakṣuṣo viṣayaṃ tasya na tāvad upagacchasi", "category": "Epic, Ramayana", "book": "Ramayana", "position": "Kanda 5, Sarga 020, Verse 017"}
{"quote": "ime te nayane krūre virūpe kṛṣṇapiṅgale kṣitau na patite kasmān mām anāryanirīkṣitaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 018"}
{"quote": "tasya dharmātmanaḥ patnīṃ snuṣāṃ daśarathasya ca kathaṃ vyāharato māṃ te na jihvā pāpa śīryate", "category": "Epic, Ramayana", "book": "Ramayana", "position": "Kanda 5, Sarga 020, Verse 019"}
{"quote": "asaṃdeśāt tu rāmasya tapasaś cānupālanāt na tvāṃ kurmi daśagrīva bhasma bhasmārhatejasā", "category": "Epic, Ramayana", "book": "Ramayana", "position": "Kanda 5, Sarga 020, Verse 020"}
{"quote": "nāpahartum ahaṃ śakyā tasya rāmasya dhīmataḥ vidhis tava vadhārthāya vihito nātra saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 021"}
{"quote": "śūreṇa dhanadabhrātā balaiḥ samuditena ca apohya rāmaṃ kasmād dhi dāracauryaṃ tvayā kṛtam", "category": "Epic, Ramayana", "book": "Ramayana", "position": "Kanda 5, Sarga 020, Verse 022"}
{"quote": "sītāyā vacanaṃ śrutvā rāvaṇo rākṣasādhipaḥ vivṛtya nayane krūre jānakīm anvavaikṣata", "category": "Epic, Ramayana", "book": "Ramayana", "position": "Kanda 5, Sarga 020, Verse 023"}
{"quote": "nīlajīmūtasaṃkāśo mahābhujaśirodharaḥ siṃhasattvagatiḥ śrīmān dīptajihvogralocanaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 024"}
{"quote": "calāgramakuṭaḥ prāṃśuś citramālyānulepanaḥ raktamālyāmbaradharas taptāṅgadavibhūṣaṇaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 025"}
{"quote": "śroṇīsūtreṇa mahatā mekakena susaṃvṛtaḥ amṛtotpādanaddhena bhujaṃgeneva mandaraḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 026"}
{"quote": "taruṇādityavarṇābhyāṃ kuṇḍalābhyāṃ vibhūṣitaḥ raktapallavapuṣpābhyām aśokābhyām ivācalaḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 027"}
{"quote": "avekṣamāṇo vaidehīṃ kopasaṃraktalocanaḥ uvāca rāvaṇaḥ sītāṃ bhujaṃga iva niḥśvasan", "category": "Epic, Ramayana", "book": "Ramayana", "position": "Kanda 5, Sarga 020, Verse 028"}
{"quote": "anayenābhisaṃpannam arthahīnam anuvrate nāśayāmy aham adya tvāṃ sūryaḥ saṃdhyām ivaujasā", "category": "Epic, Ramayana", "book": "Ramayana", "position": "Kanda 5, Sarga 020, Verse 029"}
{"quote": "ity uktvā maithilīṃ rājā rāvaṇaḥ śatrurāvaṇaḥ saṃdideśa tataḥ sarvā rākṣasīr ghoradarśanāḥ", "category": "Epic, Ramayana", "book": "Ramayana", "position": "Kanda 5, Sarga 020, Verse 030"}
{"quote": "ekākṣīm ekakarṇāṃ ca karṇaprāvaraṇāṃ tathā gokarṇīṃ hastikarṇīṃ ca lambakarṇīm akarṇikām", "category": "Epic, Ramayana", "book": "Ramayana", "position": "Kanda 5, Sarga 020, Verse 031"}
{"quote": "hastipadya śvapadyau ca gopadīṃ pādacūlikām ekākṣīm ekapādīṃ ca pṛthupādīm apādikām", "category": "Epic, Ramayana", "book": "Ramayana", "position": "Kanda 5, Sarga 020, Verse 032"}
{"quote": "atimātraśirogrīvām atimātrakucodarīm atimātrāsyanetrāṃ ca dīrghajihvām ajihvikām anāsikāṃ siṃhamukhīṃ gomukhīṃ sūkarīmukhīm", "category": "Epic, Ramayana", "book": "Ramayana", "position": "Kanda 5, Sarga 020, Verse 033"}
{"quote": "yathā madvaśagā sītā kṣipraṃ bhavati jānakī tathā kuruta rākṣasyaḥ sarvāḥ kṣipraṃ sametya ca", "category": "Epic, Ramayana", "book": "Ramayana", "position": "Kanda 5, Sarga 020, Verse 034"}
{"quote": "pratilomānulomaiś ca sāmadānādibhedanaiḥ āvartayata vaidehīṃ daṇḍasyodyamanena ca", "category": "Epic, Ramayana", "book": "Ramayana", "position": "Kanda 5, Sarga 020, Verse 035"}
{"quote": "iti pratisamādiśya rākṣasendraḥ punaḥ punaḥ kāmamanyuparītātmā jānakīṃ paryatarjayat", "category": "Epic, Ramayana", "book": "Ramayana", "position": "Kanda 5, Sarga 020, Verse 036"}
{"quote": "upagamya tataḥ kṣipraṃ rākṣasī dhānyamālinī pariṣvajya daśagrīvam idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 020, Verse 037"}
{"quote": "mayā krīḍa mahārājasītayā kiṃ tavānayā akāmāṃ kāmayānasya śarīram upatapyate icchantīṃ kāmayānasya prītir bhavati śobhanā", "category": "Epic, Ramayana", "book": "Ramayana", "position": "Kanda 5, Sarga 020, Verse 038"}
{"quote": "evam uktas tu rākṣasyā samutkṣiptas tato balī jvaladbhāskaravarṇābhaṃ praviveśa niveśanam", "category": "Epic, Ramayana", "book": "Ramayana", "position": "Kanda 5, Sarga 020, Verse 039"}
{"quote": "devagandharvakanyāś ca nāgakanyāś ca tās tataḥ parivārya daśagrīvaṃ viviśus tad gṛhottamam", "category": "Epic, Ramayana", "book": "Ramayana", "position": "Kanda 5, Sarga 020, Verse 040"}
{"quote": "sa maithilīṃ dharmaparām avasthitāṃ pravepamānāṃ paribhartsya rāvaṇaḥ vihāya sītāṃ madanena mohitaḥ svam eva veśma praviveśa bhāsvaram", "category": "Epic, Ramayana", "book": "Ramayana", "position": "Kanda 5, Sarga 020, Verse 041"}
{"quote": "ity uktvā maithilīṃ rājā rāvaṇaḥ śatrurāvaṇaḥ saṃdiśya ca tataḥ sarvā rākṣasīr nirjagāma ha", "category": "Epic, Ramayana", "book": "Ramayana", "position": "Kanda 5, Sarga 021, Verse 001"}
{"quote": "niṣkrānte rākṣasendre tu punar antaḥpuraṃ gate rākṣasyo bhīmarūpās tāḥ sītāṃ samabhidudruvuḥ", "category": "Epic, Ramayana", "book": "Ramayana", "position": "Kanda 5, Sarga 021, Verse 002"}
{"quote": "tataḥ sītām upāgamya rākṣasyaḥ krodhamūrchitāḥ paraṃ paruṣayā vācā vaidehīm idam abruvan", "category": "Epic, Ramayana", "book": "Ramayana", "position": "Kanda 5, Sarga 021, Verse 003"}
{"quote": "paulastyasya variṣṭhasya rāvaṇasya mahātmanaḥ daśagrīvasya bhāryātvaṃ sīte na bahu manyase", "category": "Epic, Ramayana", "book": "Ramayana", "position": "Kanda 5, Sarga 021, Verse 004"}
{"quote": "tatas tv ekajaṭā nāma rākṣasī vākyam abravīt āmantrya krodhatāmrākṣī sītāṃ karatalodarīm", "category": "Epic, Ramayana", "book": "Ramayana", "position": "Kanda 5, Sarga 021, Verse 005"}
{"quote": "prajāpatīnāṃ ṣaṇṇāṃ tu caturtho yaḥ prajāpatiḥ mānaso brahmaṇaḥ putraḥ pulastya iti viśrutaḥ", "category": "Epic, Ramayana", "book": "Ramayana", "position": "Kanda 5, Sarga 021, Verse 006"}
{"quote": "pulastyasya tu tejasvī maharṣir mānasaḥ sutaḥ nāmnā sa viśravā nāma prajāpatisamaprabhaḥ", "category": "Epic, Ramayana", "book": "Ramayana", "position": "Kanda 5, Sarga 021, Verse 007"}
{"quote": "tasya putro viśālākṣi rāvaṇaḥ śatrurāvaṇaḥ tasya tvaṃ rākṣasendrasya bhāryā bhavitum arhasi mayoktaṃ cārusarvāṅgi vākyaṃ kiṃ nānumanyase", "category": "Epic, Ramayana", "book": "Ramayana", "position": "Kanda 5, Sarga 021, Verse 008"}
{"quote": "tato harijaṭā nāma rākṣasī vākyam abravīt vivṛtya nayane kopān mārjārasadṛśekṣaṇā", "category": "Epic, Ramayana", "book": "Ramayana", "position": "Kanda 5, Sarga 021, Verse 009"}
{"quote": "yena devās trayastriṃśad devarājaś ca nirjitaḥ tasya tvaṃ rākṣasendrasya bhāryā bhavitum arhasi", "category": "Epic, Ramayana", "book": "Ramayana", "position": "Kanda 5, Sarga 021, Verse 010"}
{"quote": "vīryotsiktasya śūrasya saṃgrāmeṣv anivartinaḥ balino vīryayuktasyā bhāryātvaṃ kiṃ na lapsyase", "category": "Epic, Ramayana", "book": "Ramayana", "position": "Kanda 5, Sarga 021, Verse 011"}
{"quote": "priyāṃ bahumatāṃ bhāryāṃ tyaktvā rājā mahābalaḥ sarvāsāṃ ca mahābhāgāṃ tvām upaiṣyati rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 021, Verse 012"}
{"quote": "samṛddhaṃ strīsahasreṇa nānāratnopaśobhitam antaḥpuraṃ samutsṛjya tvām upaiṣyati rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 021, Verse 013"}
{"quote": "asakṛd devatā yuddhe nāgagandharvadānavāḥ nirjitāḥ samare yena sa te pārśvam upāgataḥ", "category": "Epic, Ramayana", "book": "Ramayana", "position": "Kanda 5, Sarga 021, Verse 014"}
{"quote": "tasya sarvasamṛddhasyā rāvaṇasya mahātmanaḥ kimarthaṃ rākṣasendrasya bhāryātvaṃ necchase 'dhame", "category": "Epic, Ramayana", "book": "Ramayana", "position": "Kanda 5, Sarga 021, Verse 015"}
{"quote": "yasya sūryo na tapati bhīto yasya ca mārutaḥ na vāti smāyatāpāṅge kiṃ tvaṃ tasya na tiṣṭhasi", "category": "Epic, Ramayana", "book": "Ramayana", "position": "Kanda 5, Sarga 021, Verse 016"}
{"quote": "puṣpavṛṣṭiṃ ca taravo mumucur yasya vai bhayāt śailāś ca subhru pānīyaṃ jaladāś ca yadecchati", "category": "Epic, Ramayana", "book": "Ramayana", "position": "Kanda 5, Sarga 021, Verse 017"}
{"quote": "tasya nairṛtarājasya rājarājasya bhāmini kiṃ tvaṃ na kuruṣe buddhiṃ bhāryārthe rāvaṇasya hi", "category": "Epic, Ramayana", "book": "Ramayana", "position": "Kanda 5, Sarga 021, Verse 018"}
{"quote": "sādhu te tattvato devi kathitaṃ sādhu bhāmini gṛhāṇa susmite vākyam anyathā na bhaviṣyasi", "category": "Epic, Ramayana", "book": "Ramayana", "position": "Kanda 5, Sarga 021, Verse 019"}
{"quote": "tataḥ sītām upāgamya rākṣasyo vikṛtānanāḥ paruṣaṃ paruṣā nārya ūcus tā vākyam apriyam", "category": "Epic, Ramayana", "book": "Ramayana", "position": "Kanda 5, Sarga 022, Verse 001"}
{"quote": "kiṃ tvam antaḥpure sīte sarvabhūtamanohare mahārhaśayanopete na vāsam anumanyase", "category": "Epic, Ramayana", "book": "Ramayana", "position": "Kanda 5, Sarga 022, Verse 002"}
{"quote": "mānuṣī mānuṣasyaiva bhāryātvaṃ bahu manyase pratyāhara mano rāmān na tvaṃ jātu bhaviṣyasi", "category": "Epic, Ramayana", "book": "Ramayana", "position": "Kanda 5, Sarga 022, Verse 003"}
{"quote": "mānuṣī mānuṣaṃ taṃ tu rāmam icchasi śobhane rājyād bhraṣṭam asiddhārthaṃ viklavaṃ tam anindite", "category": "Epic, Ramayana", "book": "Ramayana", "position": "Kanda 5, Sarga 022, Verse 004"}
{"quote": "rākṣasīnāṃ vacaḥ śrutvā sītā padmanibhekṣaṇā netrābhyām aśrupūrṇābhyām idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 022, Verse 005"}
{"quote": "yad idaṃ lokavidviṣṭam udāharatha saṃgatāḥ naitan manasi vākyaṃ me kilbiṣaṃ pratitiṣṭhati", "category": "Epic, Ramayana", "book": "Ramayana", "position": "Kanda 5, Sarga 022, Verse 006"}
{"quote": "na mānuṣī rākṣasasya bhāryā bhavitum arhati kāmaṃ khādata māṃ sarvā na kariṣyāmi vo vacaḥ dīno vā rājyahīno vā yo me bhartā sa me guruḥ", "category": "Epic, Ramayana", "book": "Ramayana", "position": "Kanda 5, Sarga 022, Verse 007"}
{"quote": "sītāyā vacanaṃ śrutvā rākṣasyaḥ krodhamūrchitāḥ bhartsayanti sma paruṣair vākyai rāvaṇacoditāḥ", "category": "Epic, Ramayana", "book": "Ramayana", "position": "Kanda 5, Sarga 022, Verse 008"}
{"quote": "avalīnaḥ sa nirvākyo hanumāñ śiṃśapādrume sītāṃ saṃtarjayantīs tā rākṣasīr aśṛṇot kapiḥ", "category": "Epic, Ramayana", "book": "Ramayana", "position": "Kanda 5, Sarga 022, Verse 009"}
{"quote": "tām abhikramya saṃrabdhā vepamānāṃ samantataḥ bhṛśaṃ saṃlilihur dīptān pralambadaśanacchadān", "category": "Epic, Ramayana", "book": "Ramayana", "position": "Kanda 5, Sarga 022, Verse 010"}
{"quote": "ūcuś ca paramakruddhāḥ pragṛhyāśu paraśvadhān neyam arhati bhartāraṃ rāvaṇaṃ rākṣasādhipam", "category": "Epic, Ramayana", "book": "Ramayana", "position": "Kanda 5, Sarga 022, Verse 011"}
{"quote": "sā bhartsyamānā bhīmābhī rākṣasībhir varānanā sā bāṣpam apamārjantī śiṃśapāṃ tām upāgamat", "category": "Epic, Ramayana", "book": "Ramayana", "position": "Kanda 5, Sarga 022, Verse 012"}
{"quote": "tatas tāṃ śiṃśapāṃ sītā rākṣasībhiḥ samāvṛtā abhigamya viśālākṣī tasthau śokapariplutā", "category": "Epic, Ramayana", "book": "Ramayana", "position": "Kanda 5, Sarga 022, Verse 013"}
{"quote": "tāṃ kṛśāṃ dīnavadanāṃ malināmbaradhāriṇīm bhartsayāṃ cakrire bhīmā rākṣasyas tāḥ samantataḥ", "category": "Epic, Ramayana", "book": "Ramayana", "position": "Kanda 5, Sarga 022, Verse 014"}
{"quote": "tatas tāṃ vinatā nāma rākṣasī bhīmadarśanā abravīt kupitākārā karālā nirṇatodarī", "category": "Epic, Ramayana", "book": "Ramayana", "position": "Kanda 5, Sarga 022, Verse 015"}
{"quote": "sīte paryāptam etāvad bhartṛsneho nidarśitaḥ sarvatrātikṛtaṃ bhadre vyasanāyopakalpate", "category": "Epic, Ramayana", "book": "Ramayana", "position": "Kanda 5, Sarga 022, Verse 016"}
{"quote": "parituṣṭāsmi bhadraṃ te mānuṣas te kṛto vidhiḥ mamāpi tu vacaḥ pathyaṃ bruvantyāḥ kuru maithili", "category": "Epic, Ramayana", "book": "Ramayana", "position": "Kanda 5, Sarga 022, Verse 017"}
{"quote": "rāvaṇaṃ bhaja bhartāraṃ bhartāraṃ sarvarakṣasām vikrāntaṃ rūpavantaṃ ca sureśam iva vāsavam", "category": "Epic, Ramayana", "book": "Ramayana", "position": "Kanda 5, Sarga 022, Verse 018"}
{"quote": "dakṣiṇaṃ tyāgaśīlaṃ ca sarvasya priyavādinam mānuṣaṃ kṛpaṇaṃ rāmaṃ tyaktvā rāvaṇam āśraya", "category": "Epic, Ramayana", "book": "Ramayana", "position": "Kanda 5, Sarga 022, Verse 019"}
{"quote": "divyāṅgarāgā vaidehi divyābharaṇabhūṣitā adya prabhṛti sarveṣāṃ lokānām īśvarī bhava agneḥ svāhā yathā devī śacīvendrasya śobhane", "category": "Epic, Ramayana", "book": "Ramayana", "position": "Kanda 5, Sarga 022, Verse 020"}
{"quote": "kiṃ te rāmeṇa vaidehi kṛpaṇena gatāyuṣā", "category": "Epic, Ramayana", "book": "Ramayana", "position": "Kanda 5, Sarga 022, Verse 021"}
{"quote": "etad uktaṃ ca me vākyaṃ yadi tvaṃ na kariṣyasi asmin muhūrte sarvās tvāṃ bhakṣayiṣyāmahe vayam", "category": "Epic, Ramayana", "book": "Ramayana", "position": "Kanda 5, Sarga 022, Verse 022"}
{"quote": "anyā tu vikaṭā nāma lambamānapayodharā abravīt kupitā sītāṃ muṣṭim udyamya garjatī", "category": "Epic, Ramayana", "book": "Ramayana", "position": "Kanda 5, Sarga 022, Verse 023"}
{"quote": "bahūny apratirūpāṇi vacanāni sudurmate anukrośān mṛdutvāc ca soḍhāni tava maithili na ca naḥ kuruṣe vākyaṃ hitaṃ kālapuraskṛtam", "category": "Epic, Ramayana", "book": "Ramayana", "position": "Kanda 5, Sarga 022, Verse 024"}
{"quote": "ānītāsi samudrasya pāram anyair durāsadam rāvaṇāntaḥpuraṃ ghoraṃ praviṣṭā cāsi maithili", "category": "Epic, Ramayana", "book": "Ramayana", "position": "Kanda 5, Sarga 022, Verse 025"}
{"quote": "rāvaṇasya gṛhe rudhā asmābhis tu surakṣitā na tvāṃ śaktaḥ paritrātum api sākṣāt puraṃdaraḥ", "category": "Epic, Ramayana", "book": "Ramayana", "position": "Kanda 5, Sarga 022, Verse 026"}
{"quote": "kuruṣva hitavādinyā vacanaṃ mama maithili alam aśruprapātena tyaja śokam anarthakam", "category": "Epic, Ramayana", "book": "Ramayana", "position": "Kanda 5, Sarga 022, Verse 027"}
{"quote": "bhaja prītiṃ praharṣaṃ ca tyajaitāṃ nityadainyatām sīte rākṣasarājena saha krīḍa yathāsukham", "category": "Epic, Ramayana", "book": "Ramayana", "position": "Kanda 5, Sarga 022, Verse 028"}
{"quote": "jānāsi hi yathā bhīru strīṇāṃ yauvanam adhruvam yāvan na te vyatikrāmet tāvat sukham avāpnuhi", "category": "Epic, Ramayana", "book": "Ramayana", "position": "Kanda 5, Sarga 022, Verse 029"}
{"quote": "udyānāni ca ramyāṇi parvatopavanāni ca saha rākṣasarājena cara tvaṃ madirekṣaṇe", "category": "Epic, Ramayana", "book": "Ramayana", "position": "Kanda 5, Sarga 022, Verse 030"}
{"quote": "strīsahasrāṇi te sapta vaśe sthāsyanti sundari rāvaṇaṃ bhaja bhartāraṃ bhartāraṃ sarvarakṣasām", "category": "Epic, Ramayana", "book": "Ramayana", "position": "Kanda 5, Sarga 022, Verse 031"}
{"quote": "utpāṭya vā te hṛdayaṃ bhakṣayiṣyāmi maithili yadi me vyāhṛtaṃ vākyaṃ na yathāvat kariṣyasi", "category": "Epic, Ramayana", "book": "Ramayana", "position": "Kanda 5, Sarga 022, Verse 032"}
{"quote": "tataś caṇḍodarī nāma rākṣasī krūradarśanā bhrāmayantī mahac chūlam idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 022, Verse 033"}
{"quote": "imāṃ hariṇalokākṣīṃ trāsotkampapayodharām rāvaṇena hṛtāṃ dṛṣṭvā daurhṛdo me mahān abhūt", "category": "Epic, Ramayana", "book": "Ramayana", "position": "Kanda 5, Sarga 022, Verse 034"}
{"quote": "yakṛtplīham athotpīḍaṃ hṛdayaṃ ca sabandhanam antrāṇy api tathā śīrṣaṃ khādeyam iti me matiḥ", "category": "Epic, Ramayana", "book": "Ramayana", "position": "Kanda 5, Sarga 022, Verse 035"}
{"quote": "tatas tu praghasā nāma rākṣasī vākyam abravīt kaṇṭham asyā nṛśaṃsāyāḥ pīḍayāmaḥ kim āsyate", "category": "Epic, Ramayana", "book": "Ramayana", "position": "Kanda 5, Sarga 022, Verse 036"}
{"quote": "nivedyatāṃ tato rājñe mānuṣī sā mṛteti ha nātra kaś cana saṃdehaḥ khādateti sa vakṣyati", "category": "Epic, Ramayana", "book": "Ramayana", "position": "Kanda 5, Sarga 022, Verse 037"}
{"quote": "tatas tv ajāmukhī nāma rākṣasī vākyam abravīt viśasyemāṃ tataḥ sarvān samān kuruta pīlukān", "category": "Epic, Ramayana", "book": "Ramayana", "position": "Kanda 5, Sarga 022, Verse 038"}
{"quote": "vibhajāma tataḥ sarvā vivādo me na rocate peyam ānīyatāṃ kṣipraṃ mālyaṃ ca vividhaṃ bahu", "category": "Epic, Ramayana", "book": "Ramayana", "position": "Kanda 5, Sarga 022, Verse 039"}
{"quote": "tataḥ śūrpaṇakhā nāma rākṣasī vākyam abravīt ajāmukhā yad uktaṃ hi tad eva mama rocate", "category": "Epic, Ramayana", "book": "Ramayana", "position": "Kanda 5, Sarga 022, Verse 040"}
{"quote": "surā cānīyatāṃ kṣipraṃ sarvaśokavināśinī mānuṣaṃ māṃsam āsādya nṛtyāmo 'tha nikumbhilām", "category": "Epic, Ramayana", "book": "Ramayana", "position": "Kanda 5, Sarga 022, Verse 041"}
{"quote": "evaṃ saṃbhartsyamānā sā sītā surasutopamā rākṣasībhiḥ sughorābhir dhairyam utsṛjya roditi", "category": "Epic, Ramayana", "book": "Ramayana", "position": "Kanda 5, Sarga 022, Verse 042"}
{"quote": "tathā tāsāṃ vadantīnāṃ paruṣaṃ dāruṇaṃ bahu rākṣasīnām asaumyānāṃ ruroda janakātmajā", "category": "Epic, Ramayana", "book": "Ramayana", "position": "Kanda 5, Sarga 023, Verse 001"}
{"quote": "evam uktā tu vaidehī rākṣasībhir manasvinī uvāca paramatrastā bāṣpagadgadayā girā", "category": "Epic, Ramayana", "book": "Ramayana", "position": "Kanda 5, Sarga 023, Verse 002"}
{"quote": "na mānuṣī rākṣasasya bhāryā bhavitum arhati kāmaṃ khādata māṃ sarvā na kariṣyāmi vo vacaḥ", "category": "Epic, Ramayana", "book": "Ramayana", "position": "Kanda 5, Sarga 023, Verse 003"}
{"quote": "sā rākṣasī madhyagatā sītā surasutopamā na śarma lebhe duḥkhārtā rāvaṇena ca tarjitā", "category": "Epic, Ramayana", "book": "Ramayana", "position": "Kanda 5, Sarga 023, Verse 004"}
{"quote": "vepate smādhikaṃ sītā viśantīvāṅgam ātmanaḥ vane yūthaparibhraṣṭā mṛgī kokair ivārditā", "category": "Epic, Ramayana", "book": "Ramayana", "position": "Kanda 5, Sarga 023, Verse 005"}
{"quote": "sā tv aśokasya vipulāṃ śākhām ālambya puṣpitām cintayām āsa śokena bhartāraṃ bhagnamānasā", "category": "Epic, Ramayana", "book": "Ramayana", "position": "Kanda 5, Sarga 023, Verse 006"}
{"quote": "sā snāpayantī vipulau stanau netrajalasravaiḥ cintayantī na śokasya tadāntam adhigacchati", "category": "Epic, Ramayana", "book": "Ramayana", "position": "Kanda 5, Sarga 023, Verse 007"}
{"quote": "sā vepamānā patitā pravāte kadalī yathā rākṣasīnāṃ bhayatrastā vivarṇavadanābhavat", "category": "Epic, Ramayana", "book": "Ramayana", "position": "Kanda 5, Sarga 023, Verse 008"}
{"quote": "tasyā sā dīrghavipulā vepantyāḥ sītayā tadā dadṛśe kampinī veṇī vyālīva parisarpatī", "category": "Epic, Ramayana", "book": "Ramayana", "position": "Kanda 5, Sarga 023, Verse 009"}
{"quote": "sā niḥśvasantī duḥkhārtā śokopahatacetanā ārtā vyasṛjad aśrūṇi maithilī vilalāpa ha", "category": "Epic, Ramayana", "book": "Ramayana", "position": "Kanda 5, Sarga 023, Verse 010"}
{"quote": "hā rāmeti ca duḥkhārtā punar hā lakṣmaṇeti ca hā śvaśru mama kausalye hā sumitreti bhāvini", "category": "Epic, Ramayana", "book": "Ramayana", "position": "Kanda 5, Sarga 023, Verse 011"}
{"quote": "lokapravādaḥ satyo 'yaṃ paṇḍitaiḥ samudāhṛtaḥ akāle durlabho mṛtyuḥ striyā vā puruṣasya vā", "category": "Epic, Ramayana", "book": "Ramayana", "position": "Kanda 5, Sarga 023, Verse 012"}
{"quote": "yatrāham ābhiḥ krūrābhī rākṣasībhir ihārditā jīvāmi hīnā rāmeṇa muhūrtam api duḥkhitā", "category": "Epic, Ramayana", "book": "Ramayana", "position": "Kanda 5, Sarga 023, Verse 013"}
{"quote": "eṣālpapuṇyā kṛpaṇā vinaśiṣyāmy anāthavat samudramadhye nau pūrṇā vāyuvegair ivāhatā", "category": "Epic, Ramayana", "book": "Ramayana", "position": "Kanda 5, Sarga 023, Verse 014"}
{"quote": "bhartāraṃ tam apaśyantī rākṣasīvaśam āgatā sīdāmi khalu śokena kūlaṃ toyahataṃ yathā", "category": "Epic, Ramayana", "book": "Ramayana", "position": "Kanda 5, Sarga 023, Verse 015"}
{"quote": "taṃ padmadalapatrākṣaṃ siṃhavikrāntagāminam dhanyāḥ paśyanti me nāthaṃ kṛtajñaṃ priyavādinam", "category": "Epic, Ramayana", "book": "Ramayana", "position": "Kanda 5, Sarga 023, Verse 016"}
{"quote": "sarvathā tena hīnāyā rāmeṇa viditātmanā tīṣkṇaṃ viṣam ivāsvādya durlabhaṃ mama jīvitam", "category": "Epic, Ramayana", "book": "Ramayana", "position": "Kanda 5, Sarga 023, Verse 017"}
{"quote": "kīdṛśaṃ tu mayā pāpaṃ purā dehāntare kṛtam yenedaṃ prāpyate duḥkhaṃ mayā ghoraṃ sudāruṇam", "category": "Epic, Ramayana", "book": "Ramayana", "position": "Kanda 5, Sarga 023, Verse 018"}
{"quote": "jīvitaṃ tyaktum icchāmi śokena mahatā vṛtā rākṣasībhiś ca rakṣantyā rāmo nāsādyate mayā", "category": "Epic, Ramayana", "book": "Ramayana", "position": "Kanda 5, Sarga 023, Verse 019"}
{"quote": "dhig astu khalu mānuṣyaṃ dhig astu paravaśyatām na śakyaṃ yat parityaktum ātmacchandena jīvitam", "category": "Epic, Ramayana", "book": "Ramayana", "position": "Kanda 5, Sarga 023, Verse 020"}
{"quote": "prasaktāśrumukhīty evaṃ bruvantī janakātmajā adhomukhamukhī bālā vilaptum upacakrame", "category": "Epic, Ramayana", "book": "Ramayana", "position": "Kanda 5, Sarga 024, Verse 001"}
{"quote": "unmatteva pramatteva bhrāntacitteva śocatī upāvṛttā kiśorīva viveṣṭantī mahītale", "category": "Epic, Ramayana", "book": "Ramayana", "position": "Kanda 5, Sarga 024, Verse 002"}
{"quote": "rāghavasyāpramattasya rakṣasā kāmarūpiṇā rāvaṇena pramathyāham ānītā krośatī balāt", "category": "Epic, Ramayana", "book": "Ramayana", "position": "Kanda 5, Sarga 024, Verse 003"}
{"quote": "rākṣasī vaśam āpannā bhartyamānā sudāruṇam cintayantī suduḥkhārtā nāhaṃ jīvitum utsahe", "category": "Epic, Ramayana", "book": "Ramayana", "position": "Kanda 5, Sarga 024, Verse 004"}
{"quote": "na hi me jīvitenārtho naivārthair na ca bhūṣaṇaiḥ vasantyā rākṣasī madhye vinā rāmaṃ mahāratham", "category": "Epic, Ramayana", "book": "Ramayana", "position": "Kanda 5, Sarga 024, Verse 005"}
{"quote": "dhiṅ mām anāryām asatīṃ yāhaṃ tena vinā kṛtā muhūrtam api rakṣāmi jīvitaṃ pāpajīvitā", "category": "Epic, Ramayana", "book": "Ramayana", "position": "Kanda 5, Sarga 024, Verse 006"}
{"quote": "kā ca me jīvite śraddhā sukhe vā taṃ priyaṃ vinā bhartāraṃ sāgarāntāyā vasudhāyāḥ priyaṃ vadam", "category": "Epic, Ramayana", "book": "Ramayana", "position": "Kanda 5, Sarga 024, Verse 007"}
{"quote": "bhidyatāṃ bhakṣyatāṃ vāpi śarīraṃ visṛjāmy aham na cāpy ahaṃ ciraṃ duḥkhaṃ saheyaṃ priyavarjitā", "category": "Epic, Ramayana", "book": "Ramayana", "position": "Kanda 5, Sarga 024, Verse 008"}
{"quote": "caraṇenāpi savyena na spṛśeyaṃ niśācaram rāvaṇaṃ kiṃ punar ahaṃ kāmayeyaṃ vigarhitam", "category": "Epic, Ramayana", "book": "Ramayana", "position": "Kanda 5, Sarga 024, Verse 009"}
{"quote": "pratyākhyātaṃ na jānāti nātmānaṃ nātmanaḥ kulam yo nṛśaṃsa svabhāvena māṃ prārthayitum icchati", "category": "Epic, Ramayana", "book": "Ramayana", "position": "Kanda 5, Sarga 024, Verse 010"}
{"quote": "chinnā bhinnā vibhaktā vā dīpte vāgnau pradīpitā rāvaṇaṃ nopatiṣṭheyaṃ kiṃ pralāpena vaś ciram", "category": "Epic, Ramayana", "book": "Ramayana", "position": "Kanda 5, Sarga 024, Verse 011"}
{"quote": "khyātaḥ prājñaḥ kṛtajñaś ca sānukrośaś ca rāghavaḥ sadvṛtto niranukrośaḥ śaṅke madbhāgyasaṃkṣayāt", "category": "Epic, Ramayana", "book": "Ramayana", "position": "Kanda 5, Sarga 024, Verse 012"}
{"quote": "rākṣasānāṃ janasthāne sahasrāṇi caturdaśa yenaikena nirastāni sa māṃ kiṃ nābhipadyate", "category": "Epic, Ramayana", "book": "Ramayana", "position": "Kanda 5, Sarga 024, Verse 013"}
{"quote": "niruddhā rāvaṇenāham alpavīryeṇa rakṣasā samarthaḥ khalu me bhartā rāvaṇaṃ hantum āhave", "category": "Epic, Ramayana", "book": "Ramayana", "position": "Kanda 5, Sarga 024, Verse 014"}
{"quote": "virādho daṇḍakāraṇye yena rākṣasapuṃgavaḥ raṇe rāmeṇa nihataḥ sa māṃ kiṃ nābhipadyate", "category": "Epic, Ramayana", "book": "Ramayana", "position": "Kanda 5, Sarga 024, Verse 015"}
{"quote": "kāmaṃ madhye samudrasya laṅkeyaṃ duṣpradharṣaṇā na tu rāghavabāṇānāṃ gatirodhī ha vidyate", "category": "Epic, Ramayana", "book": "Ramayana", "position": "Kanda 5, Sarga 024, Verse 016"}
{"quote": "kiṃ nu tat kāraṇaṃ yena rāmo dṛḍhaparākramaḥ rakṣasāpahṛtāṃ bhāryām iṣṭāṃ nābhyavapadyate", "category": "Epic, Ramayana", "book": "Ramayana", "position": "Kanda 5, Sarga 024, Verse 017"}
{"quote": "ihasthāṃ māṃ na jānīte śaṅke lakṣmaṇapūrvajaḥ jānann api hi tejasvī dharṣaṇāṃ marṣayiṣyati", "category": "Epic, Ramayana", "book": "Ramayana", "position": "Kanda 5, Sarga 024, Verse 018"}
{"quote": "hṛteti yo 'dhigatvā māṃ rāghavāya nivedayet gṛdhrarājo 'pi sa raṇe rāvaṇena nipātitaḥ", "category": "Epic, Ramayana", "book": "Ramayana", "position": "Kanda 5, Sarga 024, Verse 019"}
{"quote": "kṛtaṃ karma mahat tena māṃ tadābhyavapadyatā tiṣṭhatā rāvaṇadvandve vṛddhenāpi jaṭāyuṣā", "category": "Epic, Ramayana", "book": "Ramayana", "position": "Kanda 5, Sarga 024, Verse 020"}
{"quote": "yadi mām iha jānīyād vartamānāṃ sa rāghavaḥ adya bāṇair abhikruddhaḥ kuryāl lokam arākṣasaṃ", "category": "Epic, Ramayana", "book": "Ramayana", "position": "Kanda 5, Sarga 024, Verse 021"}
{"quote": "vidhamec ca purīṃ laṅkāṃ śoṣayec ca mahodadhim rāvaṇasya ca nīcasya kīrtiṃ nāma ca nāśayet", "category": "Epic, Ramayana", "book": "Ramayana", "position": "Kanda 5, Sarga 024, Verse 022"}
{"quote": "tato nihatanathānāṃ rākṣasīnāṃ gṛhe gṛhe yathāham evaṃ rudatī tathā bhūyo na saṃśayaḥ anviṣya rakṣasāṃ laṅkāṃ kuryād rāmaḥ salakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 024, Verse 023"}
{"quote": "na hi tābhyāṃ ripur dṛṣṭo muhūtam api jīvati citā dhūmākulapathā gṛdhramaṇḍalasaṃkulā acireṇa tu laṅkeyaṃ śmaśānasadṛśī bhavet", "category": "Epic, Ramayana", "book": "Ramayana", "position": "Kanda 5, Sarga 024, Verse 024"}
{"quote": "acireṇaiva kālena prāpsyāmy eva manoratham duṣprasthāno 'yam ākhyāti sarveṣāṃ vo viparyayaḥ", "category": "Epic, Ramayana", "book": "Ramayana", "position": "Kanda 5, Sarga 024, Verse 025"}
{"quote": "yādṛśāni tu dṛśyante laṅkāyām aśubhāni tu acireṇaiva kālena bhaviṣyati hataprabhā", "category": "Epic, Ramayana", "book": "Ramayana", "position": "Kanda 5, Sarga 024, Verse 026"}
{"quote": "nūnaṃ laṅkā hate pāpe rāvaṇe rākṣasādhipe śoṣaṃ yāsyati durdharṣā pramadā vidhavā yathā", "category": "Epic, Ramayana", "book": "Ramayana", "position": "Kanda 5, Sarga 024, Verse 027"}
{"quote": "puṣyotsavasamṛddhā ca naṣṭabhartrī sarākṣasā bhaviṣyati purī laṅkā naṣṭabhartrī yathāṅganā", "category": "Epic, Ramayana", "book": "Ramayana", "position": "Kanda 5, Sarga 024, Verse 028"}
{"quote": "nūnaṃ rākṣasakanyānāṃ rudantīnāṃ gṛhe gṛhe śroṣyāmi nacirād eva duḥkhārtānām iha dhvanim", "category": "Epic, Ramayana", "book": "Ramayana", "position": "Kanda 5, Sarga 024, Verse 029"}
{"quote": "sāndhakārā hatadyotā hatarākṣasapuṃgavā bhaviṣyati purī laṅkā nirdagdhā rāmasāyakaiḥ", "category": "Epic, Ramayana", "book": "Ramayana", "position": "Kanda 5, Sarga 024, Verse 030"}
{"quote": "yadi nāma sa śūro māṃ rāmo raktāntalocanaḥ jānīyād vartamānāṃ hi rāvaṇasya niveśane", "category": "Epic, Ramayana", "book": "Ramayana", "position": "Kanda 5, Sarga 024, Verse 031"}
{"quote": "anena tu nṛśaṃsena rāvaṇenādhamena me samayo yas tu nirdiṣṭas tasya kālo 'yam āgataḥ", "category": "Epic, Ramayana", "book": "Ramayana", "position": "Kanda 5, Sarga 024, Verse 032"}
{"quote": "akāryaṃ ye na jānanti nairṛtāḥ pāpakāriṇaḥ adharmāt tu mahotpāto bhaviṣyati hi sāmpratam", "category": "Epic, Ramayana", "book": "Ramayana", "position": "Kanda 5, Sarga 024, Verse 033"}
{"quote": "naite dharmaṃ vijānanti rākṣasāḥ piśitāśanāḥ dhruvaṃ māṃ prātarāśārthe rākṣasaḥ kalpayiṣyati", "category": "Epic, Ramayana", "book": "Ramayana", "position": "Kanda 5, Sarga 024, Verse 034"}
{"quote": "sāhaṃ kathaṃ kariṣyāmi taṃ vinā priyadarśanam rāmaṃ raktāntanayanam apaśyantī suduḥkhitā", "category": "Epic, Ramayana", "book": "Ramayana", "position": "Kanda 5, Sarga 024, Verse 035"}
{"quote": "yadi kaś cit pradātā me viṣasyādya bhaved iha kṣipraṃ vaivasvataṃ devaṃ paśyeyaṃ patinā vinā", "category": "Epic, Ramayana", "book": "Ramayana", "position": "Kanda 5, Sarga 024, Verse 036"}
{"quote": "nājānāj jīvatīṃ rāmaḥ sa māṃ lakṣmaṇapūrvajaḥ jānantau tau na kuryātāṃ norvyāṃ hi mama mārgaṇam", "category": "Epic, Ramayana", "book": "Ramayana", "position": "Kanda 5, Sarga 024, Verse 037"}
{"quote": "nūnaṃ mamaiva śokena sa vīro lakṣmaṇāgrajaḥ devalokam ito yātas tyaktvā dehaṃ mahītale", "category": "Epic, Ramayana", "book": "Ramayana", "position": "Kanda 5, Sarga 024, Verse 038"}
{"quote": "dhanyā devāḥ sagandharvāḥ siddhāś ca paramarṣayaḥ mama paśyanti ye nāthaṃ rāmaṃ rājīvalocanam", "category": "Epic, Ramayana", "book": "Ramayana", "position": "Kanda 5, Sarga 024, Verse 039"}
{"quote": "atha vā na hi tasyārthe dharmakāmasya dhīmataḥ mayā rāmasya rājarṣer bhāryayā paramātmanaḥ", "category": "Epic, Ramayana", "book": "Ramayana", "position": "Kanda 5, Sarga 024, Verse 040"}
{"quote": "dṛśyamāne bhavet prītaḥ sauhṛdaṃ nāsty apaśyataḥ nāśayanti kṛtaghrās tu na rāmo nāśayiṣyati", "category": "Epic, Ramayana", "book": "Ramayana", "position": "Kanda 5, Sarga 024, Verse 041"}
{"quote": "kiṃ nu me na guṇāḥ ke cit kiṃ vā bhāgya kṣayo hi me yāhaṃ sītā varārheṇa hīnā rāmeṇa bhāminī", "category": "Epic, Ramayana", "book": "Ramayana", "position": "Kanda 5, Sarga 024, Verse 042"}
{"quote": "śreyo me jīvitān martuṃ vihīnā yā mahātmanā rāmād akliṣṭacāritrāc chūrāc chatrunibarhaṇāt", "category": "Epic, Ramayana", "book": "Ramayana", "position": "Kanda 5, Sarga 024, Verse 043"}
{"quote": "atha vā nyastaśastrau tau vane mūlaphalāśanau bhrātarau hi nara śreṣṭhau carantau vanagocarau", "category": "Epic, Ramayana", "book": "Ramayana", "position": "Kanda 5, Sarga 024, Verse 044"}
{"quote": "atha vā rākṣasendreṇa rāvaṇena durātmanā chadmanā ghātitau śūrau bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 5, Sarga 024, Verse 045"}
{"quote": "sāham evaṃgate kāle martum icchāmi sarvathā na ca me vihito mṛtyur asmin duḥkhe 'pi vartati", "category": "Epic, Ramayana", "book": "Ramayana", "position": "Kanda 5, Sarga 024, Verse 046"}
{"quote": "dhanyāḥ khalu mahātmāno munayaḥ satyasaṃmatāḥ jitātmāno mahābhāgā yeṣāṃ na staḥ priyāpriye", "category": "Epic, Ramayana", "book": "Ramayana", "position": "Kanda 5, Sarga 024, Verse 047"}
{"quote": "priyān na saṃbhaved duḥkham apriyād adhikaṃ bhayam tābhyāṃ hi ye viyujyante namas teṣāṃ mahātmanām", "category": "Epic, Ramayana", "book": "Ramayana", "position": "Kanda 5, Sarga 024, Verse 048"}
{"quote": "sāhaṃ tyaktā priyeṇeha rāmeṇa viditātmanā prāṇāṃs tyakṣyāmi pāpasya rāvaṇasya gatā vaśam", "category": "Epic, Ramayana", "book": "Ramayana", "position": "Kanda 5, Sarga 024, Verse 049"}
{"quote": "ity uktāḥ sītayā ghoraṃ rākṣasyaḥ krodhamūrchitāḥ kāś cij jagmus tad ākhyātuṃ rāvaṇasya tarasvinaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 001"}
{"quote": "tataḥ sītām upāgamya rākṣasyo ghoradarśanāḥ punaḥ paruṣam ekārtham anarthārtham athābruvan", "category": "Epic, Ramayana", "book": "Ramayana", "position": "Kanda 5, Sarga 025, Verse 002"}
{"quote": "hantedānīṃ tavānārye sīte pāpaviniścaye rākṣasyo bhakṣayiṣyanti māṃsam etad yathāsukham", "category": "Epic, Ramayana", "book": "Ramayana", "position": "Kanda 5, Sarga 025, Verse 003"}
{"quote": "sītāṃ tābhir anāryābhir dṛṣṭvā saṃtarjitāṃ tadā rākṣasī trijaṭāvṛddhā śayānā vākyam abravīt", "category": "Epic, Ramayana", "book": "Ramayana", "position": "Kanda 5, Sarga 025, Verse 004"}
{"quote": "ātmānaṃ khādatānāryā na sītāṃ bhakṣayiṣyatha janakasya sutām iṣṭāṃ snuṣāṃ daśarathasya ca", "category": "Epic, Ramayana", "book": "Ramayana", "position": "Kanda 5, Sarga 025, Verse 005"}
{"quote": "svapno hy adya mayā dṛṣṭo dāruṇo romaharṣaṇaḥ rākṣasānām abhāvāya bhartur asyā bhavāya ca", "category": "Epic, Ramayana", "book": "Ramayana", "position": "Kanda 5, Sarga 025, Verse 006"}
{"quote": "evam uktās trijaṭayā rākṣasyaḥ krodhamūrchitāḥ sarvā evābruvan bhītās trijaṭāṃ tām idaṃ vacaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 007"}
{"quote": "kathayasva tvayā dṛṣṭaḥ svapne 'yaṃ kīdṛśo niśi", "category": "Epic, Ramayana", "book": "Ramayana", "position": "Kanda 5, Sarga 025, Verse 008"}
{"quote": "tāsāṃ śrutvā tu vacanaṃ rākṣasīnāṃ mukhodgatam uvāca vacanaṃ kāle trijaṭāsvapnasaṃśritam", "category": "Epic, Ramayana", "book": "Ramayana", "position": "Kanda 5, Sarga 025, Verse 009"}
{"quote": "gajadantamayīṃ divyāṃ śibikām antarikṣagām yuktāṃ vājisahasreṇa svayam āsthāya rāghavaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 010"}
{"quote": "svapne cādya mayā dṛṣṭā sītā śuklāmbarāvṛtā sāgareṇa parikṣiptaṃ śvetaparvatam āsthitā rāmeṇa saṃgatā sītā bhāskareṇa prabhā yathā", "category": "Epic, Ramayana", "book": "Ramayana", "position": "Kanda 5, Sarga 025, Verse 011"}
{"quote": "rāghavaś ca mayā dṛṣṭaś caturdantaṃ mahāgajam ārūḍhaḥ śailasaṃkāśaṃ cacāra sahalakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 012"}
{"quote": "tatas tau naraśārdūlau dīpyamānau svatejasā śuklamālyāmbaradharau jānakīṃ paryupasthitau", "category": "Epic, Ramayana", "book": "Ramayana", "position": "Kanda 5, Sarga 025, Verse 013"}
{"quote": "tatas tasya nagasyāgre ākāśasthasya dantinaḥ bhartrā parigṛhītasya jānakī skandham āśritā", "category": "Epic, Ramayana", "book": "Ramayana", "position": "Kanda 5, Sarga 025, Verse 014"}
{"quote": "bhartur aṅkāt samutpatya tataḥ kamalalocanā candrasūryau mayā dṛṣṭā pāṇibhyāṃ parimārjatī", "category": "Epic, Ramayana", "book": "Ramayana", "position": "Kanda 5, Sarga 025, Verse 015"}
{"quote": "tatas tābhyāṃ kumārābhyām āsthitaḥ sa gajottamaḥ sītayā ca viśālākṣyā laṅkāyā upari sthitaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 016"}
{"quote": "pāṇḍurarṣabhayuktena rathenāṣṭayujā svayam śuklamālyāmbaradharo lakṣmaṇena samāgataḥ lakṣmaṇena saha bhrātrā sītayā saha bhāryayā", "category": "Epic, Ramayana", "book": "Ramayana", "position": "Kanda 5, Sarga 025, Verse 017"}
{"quote": "vimānāt puṣpakād adya rāvaṇaḥ patito bhuvi kṛṣyapāṇaḥ striyā dṛṣṭo muṇḍaḥ kṛṣṇāmbaraḥ punaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 018"}
{"quote": "rathena kharayuktena raktamālyānulepanaḥ prayāto dakṣiṇām āśāṃ praviṣṭaḥ kardamaṃ hradam", "category": "Epic, Ramayana", "book": "Ramayana", "position": "Kanda 5, Sarga 025, Verse 019"}
{"quote": "kaṇṭhe baddhvā daśagrīvaṃ pramadā raktavāsinī kālī kardamaliptāṅgī diśaṃ yāmyāṃ prakarṣati", "category": "Epic, Ramayana", "book": "Ramayana", "position": "Kanda 5, Sarga 025, Verse 020"}
{"quote": "varāheṇa daśagrīvaḥ śiṃśumāreṇa cendrajit uṣṭreṇa kumbhakarṇaś ca prayāto dakṣiṇāṃ diśam", "category": "Epic, Ramayana", "book": "Ramayana", "position": "Kanda 5, Sarga 025, Verse 021"}
{"quote": "samājaś ca mahān vṛtto gītavāditraniḥsvanaḥ pibatāṃ raktamālyānāṃ rakṣasāṃ raktavāsasām", "category": "Epic, Ramayana", "book": "Ramayana", "position": "Kanda 5, Sarga 025, Verse 022"}
{"quote": "laṅkā ceyaṃ purī ramyā savājirathasaṃkulā sāgare patitā dṛṣṭā bhagnagopuratoraṇā", "category": "Epic, Ramayana", "book": "Ramayana", "position": "Kanda 5, Sarga 025, Verse 023"}
{"quote": "pītva tailaṃ pranṛttāś ca prahasantyo mahāsvanāḥ laṅkāyāṃ bhasmarūkṣāyāṃ sarvā rākṣasayoṣitaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 024"}
{"quote": "kumbhakarṇādayaś ceme sarve rākṣasapuṃgavāḥ raktaṃ nivasanaṃ gṛhya praviṣṭā gomayahrade", "category": "Epic, Ramayana", "book": "Ramayana", "position": "Kanda 5, Sarga 025, Verse 025"}
{"quote": "apagacchata naśyadhvaṃ sītām āpnoti rāghavaḥ ghātayet paramāmarṣī sarvaiḥ sārdhaṃ hi rākṣasaiḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 026"}
{"quote": "priyāṃ bahumatāṃ bhāryāṃ vanavāsam anuvratām bhartsitāṃ tarjitāṃ vāpi nānumaṃsyati rāghavaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 027"}
{"quote": "tad alaṃ krūravākyair vaḥ sāntvam evābhidhīyatām abhiyācāma vaidehīm etad dhi mama rocate", "category": "Epic, Ramayana", "book": "Ramayana", "position": "Kanda 5, Sarga 025, Verse 028"}
{"quote": "yasyā hy evaṃ vidhaḥ svapno duḥkhitāyāḥ pradṛśyate sā duḥkhair bahubhir muktā priyaṃ prāpnoty anuttamam", "category": "Epic, Ramayana", "book": "Ramayana", "position": "Kanda 5, Sarga 025, Verse 029"}
{"quote": "bhartsitām api yācadhvaṃ rākṣasyaḥ kiṃ vivakṣayā rāghavād dhi bhayaṃ ghoraṃ rākṣasānām upasthitam", "category": "Epic, Ramayana", "book": "Ramayana", "position": "Kanda 5, Sarga 025, Verse 030"}
{"quote": "praṇipāta prasannā hi maithilī janakātmajā alam eṣā paritrātuṃ rākṣasyo mahato bhayāt", "category": "Epic, Ramayana", "book": "Ramayana", "position": "Kanda 5, Sarga 025, Verse 031"}
{"quote": "api cāsyā viśālākṣyā na kiṃ cid upalakṣaye viruddham api cāṅgeṣu susūkṣmam api lakṣmaṇam", "category": "Epic, Ramayana", "book": "Ramayana", "position": "Kanda 5, Sarga 025, Verse 032"}
{"quote": "chāyā vaiguṇya mātraṃ tu śaṅke duḥkham upasthitam aduḥkhārhām imāṃ devīṃ vaihāyasam upasthitām", "category": "Epic, Ramayana", "book": "Ramayana", "position": "Kanda 5, Sarga 025, Verse 033"}
{"quote": "arthasiddhiṃ tu vaidehyāḥ paśyāmy aham upasthitām rākṣasendravināśaṃ ca vijayaṃ rāghavasya ca", "category": "Epic, Ramayana", "book": "Ramayana", "position": "Kanda 5, Sarga 025, Verse 034"}
{"quote": "nimittabhūtam etat tu śrotum asyā mahat priyam dṛśyate ca sphurac cakṣuḥ padmapatram ivāyatam", "category": "Epic, Ramayana", "book": "Ramayana", "position": "Kanda 5, Sarga 025, Verse 035"}
{"quote": "īṣac ca hṛṣito vāsyā dakṣiṇāyā hy adakṣiṇaḥ akasmād eva vaidehyā bāhur ekaḥ prakampate", "category": "Epic, Ramayana", "book": "Ramayana", "position": "Kanda 5, Sarga 025, Verse 036"}
{"quote": "kareṇuhastapratimaḥ savyaś corur anuttamaḥ vepan sūcayatīvāsyā rāghavaṃ purataḥ sthitam", "category": "Epic, Ramayana", "book": "Ramayana", "position": "Kanda 5, Sarga 025, Verse 037"}
{"quote": "pakṣī ca śākhā nilayaṃ praviṣṭaḥ punaḥ punaś cottamasāntvavādī sukhāgatāṃ vācam udīrayāṇaḥ punaḥ punaś codayatīva hṛṣṭaḥ", "category": "Epic, Ramayana", "book": "Ramayana", "position": "Kanda 5, Sarga 025, Verse 038"}
{"quote": "sā rākṣasendrasya vaco niśamya tad rāvaṇasyāpriyam apriyārtā sītā vitatrāsa yathā vanānte siṃhābhipannā gajarājakanyā", "category": "Epic, Ramayana", "book": "Ramayana", "position": "Kanda 5, Sarga 026, Verse 001"}
{"quote": "sā rākṣasī madhyagatā ca bhīrur vāgbhir bhṛśaṃ rāvaṇatarjitā ca kāntāramadhye vijane visṛṣṭā bāleva kanyā vilalāpa sītā", "category": "Epic, Ramayana", "book": "Ramayana", "position": "Kanda 5, Sarga 026, Verse 002"}
{"quote": "satyaṃ batedaṃ pravadanti loke nākālamṛtyur bhavatīti santaḥ yatrāham evaṃ paribhartsyamānā jīvāmi kiṃ cit kṣaṇam apy apuṇyā", "category": "Epic, Ramayana", "book": "Ramayana", "position": "Kanda 5, Sarga 026, Verse 003"}
{"quote": "sukhād vihīnaṃ bahuduḥkhapūrṇam idaṃ tu nūnaṃ hṛdayaṃ sthiraṃ me vidīryate yan na sahasradhādya vajrāhataṃ śṛṅgam ivācalasya", "category": "Epic, Ramayana", "book": "Ramayana", "position": "Kanda 5, Sarga 026, Verse 004"}
{"quote": "naivāsti nūnaṃ mama doṣam atra vadhyāham asyāpriyadarśanasya bhāvaṃ na cāsyāham anupradātum alaṃ dvijo mantram ivādvijāya", "category": "Epic, Ramayana", "book": "Ramayana", "position": "Kanda 5, Sarga 026, Verse 005"}
{"quote": "nūnaṃ mamāṅgāny acirād anāryaḥ śastraiḥ śitaiś chetsyati rākṣasendraḥ tasminn anāgacchati lokanāthe garbhasthajantor iva śalyakṛntaḥ", "category": "Epic, Ramayana", "book": "Ramayana", "position": "Kanda 5, Sarga 026, Verse 006"}
{"quote": "duḥkhaṃ batedaṃ mama duḥkhitāyā māsau cirāyābhigamiṣyato dvau baddhasya vadhyasya yathā niśānte rājāparādhād iva taskarasya", "category": "Epic, Ramayana", "book": "Ramayana", "position": "Kanda 5, Sarga 026, Verse 007"}
{"quote": "hā rāma hā lakṣmaṇa hā sumitre hā rāma mātaḥ saha me jananyā eṣā vipadyāmy aham alpabhāgyā mahārṇave naur iva mūḍha vātā", "category": "Epic, Ramayana", "book": "Ramayana", "position": "Kanda 5, Sarga 026, Verse 008"}
{"quote": "tarasvinau dhārayatā mṛgasya sattvena rūpaṃ manujendraputrau nūnaṃ viśastau mama kāraṇāt tau siṃharṣabhau dvāv iva vaidyutena", "category": "Epic, Ramayana", "book": "Ramayana", "position": "Kanda 5, Sarga 026, Verse 009"}
{"quote": "nūnaṃ sa kālo mṛgarūpadhārī mām alpabhāgyāṃ lulubhe tadānīm yatrāryaputraṃ visasarja mūḍhā rāmānujaṃ lakṣmaṇapūrvakaṃ ca", "category": "Epic, Ramayana", "book": "Ramayana", "position": "Kanda 5, Sarga 026, Verse 010"}
{"quote": "hā rāma satyavrata dīrghavāho hā pūrṇacandrapratimānavaktra hā jīvalokasya hitaḥ priyaś ca vadhyāṃ na māṃ vetsi hi rākṣasānām", "category": "Epic, Ramayana", "book": "Ramayana", "position": "Kanda 5, Sarga 026, Verse 011"}
{"quote": "ananyadevatvam iyaṃ kṣamā ca bhūmau ca śayyā niyamaś ca dharme pativratātvaṃ viphalaṃ mamedaṃ kṛtaṃ kṛtaghneṣv iva mānuṣāṇām", "category": "Epic, Ramayana", "book": "Ramayana", "position": "Kanda 5, Sarga 026, Verse 012"}
{"quote": "mogho hi dharmaś carito mamāyaṃ tathaikapatnītvam idaṃ nirartham yā tvāṃ na paśyāmi kṛśā vivarṇā hīnā tvayā saṃgamane nirāśā", "category": "Epic, Ramayana", "book": "Ramayana", "position": "Kanda 5, Sarga 026, Verse 013"}
{"quote": "pitur nirdeśaṃ niyamena kṛtvā vanān nivṛttaś caritavrataś ca strībhis tu manye vipulekṣaṇābhiḥ saṃraṃsyase vītabhayaḥ kṛtārthaḥ", "category": "Epic, Ramayana", "book": "Ramayana", "position": "Kanda 5, Sarga 026, Verse 014"}
{"quote": "ahaṃ tu rāma tvayi jātakāmā ciraṃ vināśāya nibaddhabhāvā moghaṃ caritvātha tapovrataṃ ca tyakṣyāmi dhig jīvitam alpabhāgyā", "category": "Epic, Ramayana", "book": "Ramayana", "position": "Kanda 5, Sarga 026, Verse 015"}
{"quote": "sā jīvitaṃ kṣipram ahaṃ tyajeyaṃ viṣeṇa śastreṇa śitena vāpi viṣasya dātā na tu me 'sti kaś cic chastrasya vā veśmani rākṣasasya", "category": "Epic, Ramayana", "book": "Ramayana", "position": "Kanda 5, Sarga 026, Verse 016"}
{"quote": "śokābhitaptā bahudhā vicintya sītātha veṇyudgrathanaṃ gṛhītvā udbadhya veṇyudgrathanena śīghram ahaṃ gamiṣyāmi yamasya mūlam", "category": "Epic, Ramayana", "book": "Ramayana", "position": "Kanda 5, Sarga 026, Verse 017"}
{"quote": "itīva sītā bahudhā vilapya sarvātmanā rāmam anusmarantī pravepamānā pariśuṣkavaktrā nagottamaṃ puṣpitam āsasāda", "category": "Epic, Ramayana", "book": "Ramayana", "position": "Kanda 5, Sarga 026, Verse 018"}
{"quote": "upasthitā sā mṛdur sarvagātrī śākhāṃ gṛhītvātha nagasya tasya tasyās tu rāmaṃ pravicintayantyā rāmānujaṃ svaṃ ca kulaṃ śubhāṅgyāḥ", "category": "Epic, Ramayana", "book": "Ramayana", "position": "Kanda 5, Sarga 026, Verse 019"}
{"quote": "śokānimittāni tadā bahūni dhairyārjitāni pravarāṇi loke prādurnimittāni tadā babhūvuḥ purāpi siddhāny upalakṣitāni", "category": "Epic, Ramayana", "book": "Ramayana", "position": "Kanda 5, Sarga 026, Verse 020"}
{"quote": "tathāgatāṃ tāṃ vyathitām aninditāṃ vyapetaharṣāṃ paridīnamānasām śubhāṃ nimittāni śubhāni bhejire naraṃ śriyā juṣṭam ivopajīvinaḥ", "category": "Epic, Ramayana", "book": "Ramayana", "position": "Kanda 5, Sarga 027, Verse 001"}
{"quote": "tasyāḥ śubhaṃ vāmam arālapakṣma rājīvṛtaṃ kṛṣṇaviśālaśuklam prāspandataikaṃ nayanaṃ sukeśyā mīnāhataṃ padmam ivābhitāmram", "category": "Epic, Ramayana", "book": "Ramayana", "position": "Kanda 5, Sarga 027, Verse 002"}
{"quote": "bhujaś ca cārvañcitapīnavṛttaḥ parārdhya kālāgurucandanārhaḥ anuttamenādhyuṣitaḥ priyeṇa cireṇa vāmaḥ samavepatāśu", "category": "Epic, Ramayana", "book": "Ramayana", "position": "Kanda 5, Sarga 027, Verse 003"}
{"quote": "gajendrahastapratimaś ca pīnas tayor dvayoḥ saṃhatayoḥ sujātaḥ praspandamānaḥ punar ūrur asyā rāmaṃ purastāt sthitam ācacakṣe", "category": "Epic, Ramayana", "book": "Ramayana", "position": "Kanda 5, Sarga 027, Verse 004"}
{"quote": "śubhaṃ punar hemasamānavarṇam īṣadrajodhvastam ivāmalākṣyāḥ vāsaḥ sthitāyāḥ śikharāgradantyāḥ kiṃ cit parisraṃsata cārugātryāḥ", "category": "Epic, Ramayana", "book": "Ramayana", "position": "Kanda 5, Sarga 027, Verse 005"}
{"quote": "etair nimittair aparaiś ca subhrūḥ saṃbodhitā prāg api sādhusiddhaiḥ vātātapaklāntam iva pranaṣṭaṃ varṣeṇa bījaṃ pratisaṃjaharṣa", "category": "Epic, Ramayana", "book": "Ramayana", "position": "Kanda 5, Sarga 027, Verse 006"}
{"quote": "tasyāḥ punar bimbaphalopamauṣṭhaṃ svakṣibhrukeśāntam arālapakṣma vaktraṃ babhāse sitaśukladaṃṣṭraṃ rāhor mukhāc candra iva pramuktaḥ", "category": "Epic, Ramayana", "book": "Ramayana", "position": "Kanda 5, Sarga 027, Verse 007"}
{"quote": "sā vītaśokā vyapanītatandrī śāntajvarā harṣavibuddhasattvā aśobhatāryā vadanena śukle śītānśunā rātrir ivoditena", "category": "Epic, Ramayana", "book": "Ramayana", "position": "Kanda 5, Sarga 027, Verse 008"}
{"quote": "hanumān api vikrāntaḥ sarvaṃ śuśrāva tattvataḥ sītāyās trijaṭāyāś ca rākṣasīnāṃ ca tarjanam", "category": "Epic, Ramayana", "book": "Ramayana", "position": "Kanda 5, Sarga 028, Verse 001"}
{"quote": "avekṣamāṇas tāṃ devīṃ devatām iva nandane tato bahuvidhāṃ cintāṃ cintayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 002"}
{"quote": "yāṃ kapīnāṃ sahasrāṇi subahūny ayutāni ca dikṣu sarvāsu mārgante seyam āsāditā mayā", "category": "Epic, Ramayana", "book": "Ramayana", "position": "Kanda 5, Sarga 028, Verse 003"}
{"quote": "cāreṇa tu suyuktena śatroḥ śaktim avekṣitā gūḍhena caratā tāvad avekṣitam idaṃ mayā", "category": "Epic, Ramayana", "book": "Ramayana", "position": "Kanda 5, Sarga 028, Verse 004"}
{"quote": "rākṣasānāṃ viśeṣaś ca purī ceyam avekṣitā rākṣasādhipater asya prabhāvo rāvaṇasya ca", "category": "Epic, Ramayana", "book": "Ramayana", "position": "Kanda 5, Sarga 028, Verse 005"}
{"quote": "yuktaṃ tasyāprameyasya sarvasattvadayāvataḥ samāśvāsayituṃ bhāryāṃ patidarśanakāṅkṣiṇīm", "category": "Epic, Ramayana", "book": "Ramayana", "position": "Kanda 5, Sarga 028, Verse 006"}
{"quote": "aham āśvāsayāmy enāṃ pūrṇacandranibhānanām adṛṣṭaduḥkhāṃ duḥkhasya na hy antam adhigacchatīm", "category": "Epic, Ramayana", "book": "Ramayana", "position": "Kanda 5, Sarga 028, Verse 007"}
{"quote": "yadi hy aham imāṃ devīṃ śokopahatacetanām anāśvāsya gamiṣyāmi doṣavad gamanaṃ bhavet", "category": "Epic, Ramayana", "book": "Ramayana", "position": "Kanda 5, Sarga 028, Verse 008"}
{"quote": "gate hi mayi tatreyaṃ rājaputrī yaśasvinī paritrāṇam avindantī jānakī jīvitaṃ tyajet", "category": "Epic, Ramayana", "book": "Ramayana", "position": "Kanda 5, Sarga 028, Verse 009"}
{"quote": "mayā ca sa mahābāhuḥ pūrṇacandranibhānanaḥ samāśvāsayituṃ nyāyyaḥ sītādarśanalālasaḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 010"}
{"quote": "niśācarīṇāṃ pratyakṣam akṣamaṃ cābhibhāṣaṇam kathaṃ nu khalu kartavyam idaṃ kṛcchra gato hy aham", "category": "Epic, Ramayana", "book": "Ramayana", "position": "Kanda 5, Sarga 028, Verse 011"}
{"quote": "anena rātriśeṣeṇa yadi nāśvāsyate mayā sarvathā nāsti saṃdehaḥ parityakṣyati jīvitam", "category": "Epic, Ramayana", "book": "Ramayana", "position": "Kanda 5, Sarga 028, Verse 012"}
{"quote": "rāmaś ca yadi pṛcchen māṃ kiṃ māṃ sītābravīd vacaḥ kim ahaṃ taṃ pratibrūyām asaṃbhāṣya sumadhyamām", "category": "Epic, Ramayana", "book": "Ramayana", "position": "Kanda 5, Sarga 028, Verse 013"}
{"quote": "sītāsaṃdeśarahitaṃ mām itas tvarayā gatam nirdahed api kākutsthaḥ kruddhas tīvreṇa cakṣuṣā", "category": "Epic, Ramayana", "book": "Ramayana", "position": "Kanda 5, Sarga 028, Verse 014"}
{"quote": "yadi ced yojayiṣyāmi bhartāraṃ rāmakāraṇāt vyartham āgamanaṃ tasya sasainyasya bhaviṣyati", "category": "Epic, Ramayana", "book": "Ramayana", "position": "Kanda 5, Sarga 028, Verse 015"}
{"quote": "antaraṃ tv aham āsādya rākṣasīnām iha sthitaḥ śanair āśvāsayiṣyāmi saṃtāpabahulām imām", "category": "Epic, Ramayana", "book": "Ramayana", "position": "Kanda 5, Sarga 028, Verse 016"}
{"quote": "ahaṃ hy atitanuś caiva vanaraś ca viśeṣataḥ vācaṃ codāhariṣyāmi mānuṣīm iha saṃskṛtām", "category": "Epic, Ramayana", "book": "Ramayana", "position": "Kanda 5, Sarga 028, Verse 017"}
{"quote": "yadi vācaṃ pradāsyāmi dvijātir iva saṃskṛtām rāvaṇaṃ manyamānā māṃ sītā bhītā bhaviṣyati", "category": "Epic, Ramayana", "book": "Ramayana", "position": "Kanda 5, Sarga 028, Verse 018"}
{"quote": "avaśyam eva vaktavyaṃ mānuṣaṃ vākyam arthavat mayā sāntvayituṃ śakyā nānyatheyam aninditā", "category": "Epic, Ramayana", "book": "Ramayana", "position": "Kanda 5, Sarga 028, Verse 019"}
{"quote": "seyam ālokya me rūpaṃ jānakī bhāṣitaṃ tathā rakṣobhis trāsitā pūrvaṃ bhūyas trāsaṃ gamiṣyati", "category": "Epic, Ramayana", "book": "Ramayana", "position": "Kanda 5, Sarga 028, Verse 020"}
{"quote": "tato jātaparitrāsā śabdaṃ kuryān manasvinī jānamānā viśālākṣī rāvaṇaṃ kāmarūpiṇam", "category": "Epic, Ramayana", "book": "Ramayana", "position": "Kanda 5, Sarga 028, Verse 021"}
{"quote": "sītayā ca kṛte śabde sahasā rākṣasīgaṇaḥ nānāpraharaṇo ghoraḥ sameyād antakopamaḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 022"}
{"quote": "tato māṃ saṃparikṣipya sarvato vikṛtānanāḥ vadhe ca grahaṇe caiva kuryur yatnaṃ yathābalam", "category": "Epic, Ramayana", "book": "Ramayana", "position": "Kanda 5, Sarga 028, Verse 023"}
{"quote": "taṃ māṃ śākhāḥ praśākhāś ca skandhāṃś cottamaśākhinām dṛṣṭvā viparidhāvantaṃ bhaveyur bhayaśaṅkitāḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 024"}
{"quote": "mama rūpaṃ ca saṃprekṣya vanaṃ vicarato mahat rākṣasyo bhayavitrastā bhaveyur vikṛtānanāḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 025"}
{"quote": "tataḥ kuryuḥ samāhvānaṃ rākṣasyo rakṣasām api rākṣasendraniyuktānāṃ rākṣasendraniveśane", "category": "Epic, Ramayana", "book": "Ramayana", "position": "Kanda 5, Sarga 028, Verse 026"}
{"quote": "te śūlaśaranistriṃśa vividhāyudhapāṇayaḥ āpateyur vimarde 'smin vegenodvignakāriṇaḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 027"}
{"quote": "saṃkruddhas tais tu parito vidhaman rakṣasāṃ balam śaknuyaṃ na tu saṃprāptuṃ paraṃ pāraṃ mahodadheḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 028"}
{"quote": "māṃ vā gṛhṇīyur āplutya bahavaḥ śīghrakāriṇaḥ syād iyaṃ cāgṛhītārthā mama ca grahaṇaṃ bhavet", "category": "Epic, Ramayana", "book": "Ramayana", "position": "Kanda 5, Sarga 028, Verse 029"}
{"quote": "hiṃsābhirucayo hiṃsyur imāṃ vā janakātmajām vipannaṃ syāt tataḥ kāryaṃ rāmasugrīvayor idam", "category": "Epic, Ramayana", "book": "Ramayana", "position": "Kanda 5, Sarga 028, Verse 030"}
{"quote": "uddeśe naṣṭamārge 'smin rākṣasaiḥ parivārite sāgareṇa parikṣipte gupte vasati jānakī", "category": "Epic, Ramayana", "book": "Ramayana", "position": "Kanda 5, Sarga 028, Verse 031"}
{"quote": "viśaste vā gṛhīte vā rakṣobhir mayi saṃyuge nānyaṃ paśyāmi rāmasya sahāyaṃ kāryasādhane", "category": "Epic, Ramayana", "book": "Ramayana", "position": "Kanda 5, Sarga 028, Verse 032"}
{"quote": "vimṛśaṃś ca na paśyāmi yo hate mayi vānaraḥ śatayojanavistīrṇaṃ laṅghayeta mahodadhim", "category": "Epic, Ramayana", "book": "Ramayana", "position": "Kanda 5, Sarga 028, Verse 033"}
{"quote": "kāmaṃ hantuṃ samartho 'smi sahasrāṇy api rakṣasām na tu śakṣyāmi saṃprāptuṃ paraṃ pāraṃ mahodadheḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 034"}
{"quote": "asatyāni ca yuddhāni saṃśayo me na rocate kaś ca niḥsaṃśayaṃ kāryaṃ kuryāt prājñaḥ sasaṃśayam", "category": "Epic, Ramayana", "book": "Ramayana", "position": "Kanda 5, Sarga 028, Verse 035"}
{"quote": "eṣa doṣo mahān hi syān mama sītābhibhāṣaṇe prāṇatyāgaś ca vaidehyā bhaved anabhibhāṣaṇe", "category": "Epic, Ramayana", "book": "Ramayana", "position": "Kanda 5, Sarga 028, Verse 036"}
{"quote": "bhūtāś cārthā vinaśyanti deśakālavirodhitāḥ viklavaṃ dūtam āsādya tamaḥ sūryodaye yathā", "category": "Epic, Ramayana", "book": "Ramayana", "position": "Kanda 5, Sarga 028, Verse 037"}
{"quote": "arthānarthāntare buddhir niścitāpi na śobhate ghātayanti hi kāryāṇi dūtāḥ paṇḍitamāninaḥ", "category": "Epic, Ramayana", "book": "Ramayana", "position": "Kanda 5, Sarga 028, Verse 038"}
{"quote": "na vinaśyet kathaṃ kāryaṃ vaiklavyaṃ na kathaṃ bhavet laṅghanaṃ ca samudrasya kathaṃ nu na vṛthā bhavet", "category": "Epic, Ramayana", "book": "Ramayana", "position": "Kanda 5, Sarga 028, Verse 039"}
{"quote": "kathaṃ nu khalu vākyaṃ me śṛṇuyān nodvijeta ca iti saṃcintya hanumāṃś cakāra matimān matim", "category": "Epic, Ramayana", "book": "Ramayana", "position": "Kanda 5, Sarga 028, Verse 040"}
{"quote": "rāmam akliṣṭakarmāṇaṃ svabandhum anukīrtayan nainām udvejayiṣyāmi tad bandhugatamānasām", "category": "Epic, Ramayana", "book": "Ramayana", "position": "Kanda 5, Sarga 028, Verse 041"}
{"quote": "ikṣvākūṇāṃ variṣṭhasya rāmasya viditātmanaḥ śubhāni dharmayuktāni vacanāni samarpayan", "category": "Epic, Ramayana", "book": "Ramayana", "position": "Kanda 5, Sarga 028, Verse 042"}
{"quote": "śrāvayiṣyāmi sarvāṇi madhurāṃ prabruvan giram śraddhāsyati yathā hīyaṃ tathā sarvaṃ samādadhe", "category": "Epic, Ramayana", "book": "Ramayana", "position": "Kanda 5, Sarga 028, Verse 043"}
{"quote": "iti sa bahuvidhaṃ mahānubhāvo jagatipateḥ pramadām avekṣamāṇaḥ madhuram avitathaṃ jagāda vākyaṃ drumaviṭapāntaram āsthito hanūmān", "category": "Epic, Ramayana", "book": "Ramayana", "position": "Kanda 5, Sarga 028, Verse 044"}
{"quote": "evaṃ bahuvidhāṃ cintāṃ cintayitva mahākapiḥ saṃśrave madhuraṃ vākyaṃ vaidehyā vyājahāra ha", "category": "Epic, Ramayana", "book": "Ramayana", "position": "Kanda 5, Sarga 029, Verse 001"}
{"quote": "rājā daśaratho nāma rathakuñjaravājinām puṇyaśīlo mahākīrtir ṛjur āsīn mahāyaśāḥ cakravartikule jātaḥ puraṃdarasamo bale", "category": "Epic, Ramayana", "book": "Ramayana", "position": "Kanda 5, Sarga 029, Verse 002"}
{"quote": "ahiṃsāratir akṣudro ghṛṇī satyaparākramaḥ mukhyaś cekṣvākuvaṃśasya lakṣmīvāṃl lakṣmivardhanaḥ", "category": "Epic, Ramayana", "book": "Ramayana", "position": "Kanda 5, Sarga 029, Verse 003"}
{"quote": "pārthivavyañjanair yuktaḥ pṛthuśrīḥ pārthivarṣabhaḥ pṛthivyāṃ caturantayāṃ viśrutaḥ sukhadaḥ sukhī", "category": "Epic, Ramayana", "book": "Ramayana", "position": "Kanda 5, Sarga 029, Verse 004"}
{"quote": "tasya putraḥ priyo jyeṣṭhas tārādhipanibhānanaḥ rāmo nāma viśeṣajñaḥ śreṣṭhaḥ sarvadhanuṣmatām", "category": "Epic, Ramayana", "book": "Ramayana", "position": "Kanda 5, Sarga 029, Verse 005"}
{"quote": "rakṣitā svasya vṛttasya svajanasyāpi rakṣitā rakṣitā jīvalokasya dharmasya ca paraṃtapaḥ", "category": "Epic, Ramayana", "book": "Ramayana", "position": "Kanda 5, Sarga 029, Verse 006"}
{"quote": "tasya satyābhisaṃdhasya vṛddhasya vacanāt pituḥ sabhāryaḥ saha ca bhrātrā vīraḥ pravrajito vanam", "category": "Epic, Ramayana", "book": "Ramayana", "position": "Kanda 5, Sarga 029, Verse 007"}
{"quote": "tena tatra mahāraṇye mṛgayāṃ paridhāvatā janasthānavadhaṃ śrutvā hatau ca kharadūṣaṇau tatas tv amarṣāpahṛtā jānakī rāvaṇena tu", "category": "Epic, Ramayana", "book": "Ramayana", "position": "Kanda 5, Sarga 029, Verse 008"}
{"quote": "yathārūpāṃ yathāvarṇāṃ yathālakṣmīṃ viniścitām aśrauṣaṃ rāghavasyāhaṃ seyam āsāditā mayā", "category": "Epic, Ramayana", "book": "Ramayana", "position": "Kanda 5, Sarga 029, Verse 009"}
{"quote": "virarāmaivam uktvāsau vācaṃ vānarapuṃgavaḥ jānakī cāpi tac chrutvā vismayaṃ paramaṃ gatā", "category": "Epic, Ramayana", "book": "Ramayana", "position": "Kanda 5, Sarga 029, Verse 010"}
{"quote": "tataḥ sā vakrakeśāntā sukeśī keśasaṃvṛtam unnamya vadanaṃ bhīruḥ śiṃśapāvṛkṣam aikṣata", "category": "Epic, Ramayana", "book": "Ramayana", "position": "Kanda 5, Sarga 029, Verse 011"}
{"quote": "sā tiryag ūrdhvaṃ ca tathāpy adhastān nirīkṣamāṇā tam acintya buddhim dadarśa piṅgādhipater amātyaṃ vātātmajaṃ sūryam ivodayastham", "category": "Epic, Ramayana", "book": "Ramayana", "position": "Kanda 5, Sarga 029, Verse 012"}
{"quote": "tataḥ śākhāntare līnaṃ dṛṣṭvā calitamānasā sā dadarśa kapiṃ tatra praśritaṃ priyavādinam", "category": "Epic, Ramayana", "book": "Ramayana", "position": "Kanda 5, Sarga 030, Verse 001"}
{"quote": "sā tu dṛṣṭvā hariśreṣṭhaṃ vinītavad upasthitam maithilī cintayām āsa svapno 'yam iti bhāminī", "category": "Epic, Ramayana", "book": "Ramayana", "position": "Kanda 5, Sarga 030, Verse 002"}
{"quote": "sā taṃ samīkṣyaiva bhṛśaṃ visaṃjñā gatāsukalpeva babhūva sītā cireṇa saṃjñāṃ pratilabhya caiva vicintayām āsa viśālanetrā", "category": "Epic, Ramayana", "book": "Ramayana", "position": "Kanda 5, Sarga 030, Verse 003"}
{"quote": "svapno mayāyaṃ vikṛto 'dya dṛṣṭaḥ śākhāmṛgaḥ śāstragaṇair niṣiddhaḥ svasty astu rāmāya salakṣmaṇāya tathā pitur me janakasya rājñaḥ", "category": "Epic, Ramayana", "book": "Ramayana", "position": "Kanda 5, Sarga 030, Verse 004"}
{"quote": "svapno 'pi nāyaṃ na hi me 'sti nidrā śokena duḥkhena ca pīḍitāyāḥ sukhaṃ hi me nāsti yato 'smi hīnā tenendupūrṇapratimānanena", "category": "Epic, Ramayana", "book": "Ramayana", "position": "Kanda 5, Sarga 030, Verse 005"}
{"quote": "ahaṃ hi tasyādya mano bhavena saṃpīḍitā tad gatasarvabhāvā vicintayantī satataṃ tam eva tathaiva paśyāmi tathā śṛṇomi", "category": "Epic, Ramayana", "book": "Ramayana", "position": "Kanda 5, Sarga 030, Verse 006"}
{"quote": "manorathaḥ syād iti cintayāmi tathāpi buddhyā ca vitarkayāmi kiṃ kāraṇaṃ tasya hi nāsti rūpaṃ suvyaktarūpaś ca vadaty ayaṃ mām", "category": "Epic, Ramayana", "book": "Ramayana", "position": "Kanda 5, Sarga 030, Verse 007"}
{"quote": "namo 'stu vācaspataye savajriṇe svayambhuve caiva hutāśanāya anena coktaṃ yad idaṃ mamāgrato vanaukasā tac ca tathāstu nānyathā", "category": "Epic, Ramayana", "book": "Ramayana", "position": "Kanda 5, Sarga 030, Verse 008"}
{"quote": "tām abravīn mahātejā hanūmān mārutātmajaḥ śirasy añjalim ādhāya sītāṃ madhurayā girā", "category": "Epic, Ramayana", "book": "Ramayana", "position": "Kanda 5, Sarga 031, Verse 001"}
{"quote": "kā nu padmapalāśākṣī kliṣṭakauśeyavāsinī drumasya śākhām ālambya tiṣṭhasi tvam aninditā", "category": "Epic, Ramayana", "book": "Ramayana", "position": "Kanda 5, Sarga 031, Verse 002"}
{"quote": "kimarthaṃ tava netrābhyāṃ vāri sravati śokajam puṇḍarīkapalāśābhyāṃ viprakīrṇam ivodakam", "category": "Epic, Ramayana", "book": "Ramayana", "position": "Kanda 5, Sarga 031, Verse 003"}
{"quote": "surāṇām asurāṇāṃ ca nāgagandharvarakṣasām yakṣāṇāṃ kiṃnarāṇāṃ ca kā tvaṃ bhavasi śobhane", "category": "Epic, Ramayana", "book": "Ramayana", "position": "Kanda 5, Sarga 031, Verse 004"}
{"quote": "kā tvaṃ bhavasi rudrāṇāṃ marutāṃ vā varānane vasūnāṃ vā varārohe devatā pratibhāsi me", "category": "Epic, Ramayana", "book": "Ramayana", "position": "Kanda 5, Sarga 031, Verse 005"}
{"quote": "kiṃ nu candramasā hīnā patitā vibudhālayāt rohiṇī jyotiṣāṃ śreṣṭhā śreṣṭhā sarvaguṇānvitā", "category": "Epic, Ramayana", "book": "Ramayana", "position": "Kanda 5, Sarga 031, Verse 006"}
{"quote": "kopād vā yadi vā mohād bhartāram asitekṣaṇā vasiṣṭhaṃ kopayitvā tvaṃ nāsi kalyāṇy arundhatī", "category": "Epic, Ramayana", "book": "Ramayana", "position": "Kanda 5, Sarga 031, Verse 007"}
{"quote": "ko nau putraḥ pitā bhrāta bhartā vā te sumadhyame asmāl lokād amuṃ lokaṃ gataṃ tvam anuśocasi", "category": "Epic, Ramayana", "book": "Ramayana", "position": "Kanda 5, Sarga 031, Verse 008"}
{"quote": "vyañjanāni hi te yāni lakṣaṇāni ca lakṣaye mahiṣī bhūmipālasya rājakanyāsi me matā", "category": "Epic, Ramayana", "book": "Ramayana", "position": "Kanda 5, Sarga 031, Verse 009"}
{"quote": "rāvaṇena janasthānād balād apahṛtā yadi sītā tvam asi bhadraṃ te tan mamācakṣva pṛcchataḥ", "category": "Epic, Ramayana", "book": "Ramayana", "position": "Kanda 5, Sarga 031, Verse 010"}
{"quote": "sā tasya vacanaṃ śrutvā rāmakīrtanaharṣitā uvāca vākyaṃ vaidehī hanūmantaṃ drumāśritam", "category": "Epic, Ramayana", "book": "Ramayana", "position": "Kanda 5, Sarga 031, Verse 011"}
{"quote": "duhitā janakasyāhaṃ vaidehasya mahātmanaḥ sītā ca nāma nāmnāhaṃ bhāryā rāmasya dhīmataḥ", "category": "Epic, Ramayana", "book": "Ramayana", "position": "Kanda 5, Sarga 031, Verse 012"}
{"quote": "samā dvādaśa tatrāhaṃ rāghavasya niveśane bhuñjānā mānuṣān bhogān sarvakāmasamṛddhinī", "category": "Epic, Ramayana", "book": "Ramayana", "position": "Kanda 5, Sarga 031, Verse 013"}
{"quote": "tatas trayodaśe varṣe rājyenekṣvākunandanam abhiṣecayituṃ rājā sopādhyāyaḥ pracakrame", "category": "Epic, Ramayana", "book": "Ramayana", "position": "Kanda 5, Sarga 031, Verse 014"}
{"quote": "tasmin saṃbhriyamāṇe tu rāghavasyābhiṣecane kaikeyī nāma bhartāraṃ devī vacanam abravīt", "category": "Epic, Ramayana", "book": "Ramayana", "position": "Kanda 5, Sarga 031, Verse 015"}
{"quote": "na pibeyaṃ na khādeyaṃ pratyahaṃ mama bhojanam eṣa me jīvitasyānto rāmo yady abhiṣicyate", "category": "Epic, Ramayana", "book": "Ramayana", "position": "Kanda 5, Sarga 031, Verse 016"}
{"quote": "yat tad uktaṃ tvayā vākyaṃ prītyā nṛpatisattama tac cen na vitathaṃ kāryaṃ vanaṃ gacchatu rāghavaḥ", "category": "Epic, Ramayana", "book": "Ramayana", "position": "Kanda 5, Sarga 031, Verse 017"}
{"quote": "sa rājā satyavāg devyā varadānam anusmaran mumoha vacanaṃ śrutvā kaikeyyāḥ krūram apriyam", "category": "Epic, Ramayana", "book": "Ramayana", "position": "Kanda 5, Sarga 031, Verse 018"}
{"quote": "tatas tu sthaviro rājā satyadharme vyavasthitaḥ jyeṣṭhaṃ yaśasvinaṃ putraṃ rudan rājyam ayācata", "category": "Epic, Ramayana", "book": "Ramayana", "position": "Kanda 5, Sarga 031, Verse 019"}
{"quote": "sa pitur vacanaṃ śrīmān abhiṣekāt paraṃ priyam manasā pūrvam āsādya vācā pratigṛhītavān", "category": "Epic, Ramayana", "book": "Ramayana", "position": "Kanda 5, Sarga 031, Verse 020"}
{"quote": "dadyān na pratigṛhṇīyān na brūyat kiṃ cid apriyam api jīvitahetor hi rāmaḥ satyaparākramaḥ", "category": "Epic, Ramayana", "book": "Ramayana", "position": "Kanda 5, Sarga 031, Verse 021"}
{"quote": "sa vihāyottarīyāṇi mahārhāṇi mahāyaśāḥ visṛjya manasā rājyaṃ jananyai māṃ samādiśat", "category": "Epic, Ramayana", "book": "Ramayana", "position": "Kanda 5, Sarga 031, Verse 022"}
{"quote": "sāhaṃ tasyāgratas tūrṇaṃ prasthitā vanacāriṇī na hi me tena hīnāyā vāsaḥ svarge 'pi rocate", "category": "Epic, Ramayana", "book": "Ramayana", "position": "Kanda 5, Sarga 031, Verse 023"}
{"quote": "prāg eva tu mahābhāgaḥ saumitrir mitranandanaḥ pūrvajasyānuyātrārthe drumacīrair alaṃkṛtaḥ", "category": "Epic, Ramayana", "book": "Ramayana", "position": "Kanda 5, Sarga 031, Verse 024"}
{"quote": "te vayaṃ bhartur ādeśaṃ bahu mānyadṛḍhavratāḥ praviṣṭāḥ sma purād dṛṣṭaṃ vanaṃ gambhīradarśanam", "category": "Epic, Ramayana", "book": "Ramayana", "position": "Kanda 5, Sarga 031, Verse 025"}
{"quote": "vasato daṇḍakāraṇye tasyāham amitaujasaḥ rakṣasāpahṛtā bhāryā rāvaṇena durātmanā", "category": "Epic, Ramayana", "book": "Ramayana", "position": "Kanda 5, Sarga 031, Verse 026"}
{"quote": "dvau māsau tena me kālo jīvitānugrahaḥ kṛtaḥ ūrdhvaṃ dvābhyāṃ tu māsābhyāṃ tatas tyakṣyāmi jīvitam", "category": "Epic, Ramayana", "book": "Ramayana", "position": "Kanda 5, Sarga 031, Verse 027"}
{"quote": "tasyās tad vacanaṃ śrutvā hanūmān hariyūthapaḥ duḥkhād duḥkhābhibhūtāyāḥ sāntam uttaram abravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 001"}
{"quote": "ahaṃ rāmasya saṃdeśād devi dūtas tavāgataḥ vaidehi kuśalī rāmas tvāṃ ca kauśalam abravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 002"}
{"quote": "yo brāhmam astraṃ vedāṃś ca veda vedavidāṃ varaḥ sa tvāṃ dāśarathī rāmo devi kauśalam abravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 003"}
{"quote": "lakṣmaṇaś ca mahātejā bhartus te 'nucaraḥ priyaḥ kṛtavāñ śokasaṃtaptaḥ śirasā te 'bhivādanam", "category": "Epic, Ramayana", "book": "Ramayana", "position": "Kanda 5, Sarga 032, Verse 004"}
{"quote": "sā tayoḥ kuśalaṃ devī niśamya narasiṃhayoḥ prītisaṃhṛṣṭasarvāṅgī hanūmāntam athābravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 005"}
{"quote": "kalyāṇī bata gatheyaṃ laukikī pratibhāti me ehi jīvantam ānado naraṃ varṣaśatād api", "category": "Epic, Ramayana", "book": "Ramayana", "position": "Kanda 5, Sarga 032, Verse 006"}
{"quote": "tayoḥ samāgame tasmin prītir utpāditādbhutā paraspareṇa cālāpaṃ viśvastau tau pracakratuḥ", "category": "Epic, Ramayana", "book": "Ramayana", "position": "Kanda 5, Sarga 032, Verse 007"}
{"quote": "tasyās tad vacanaṃ śrutvā hanūmān hariyūthapaḥ sītāyāḥ śokadīnāyāḥ samīpam upacakrame", "category": "Epic, Ramayana", "book": "Ramayana", "position": "Kanda 5, Sarga 032, Verse 008"}
{"quote": "yathā yathā samīpaṃ sa hanūmān upasarpati tathā tathā rāvaṇaṃ sā taṃ sītā pariśaṅkate", "category": "Epic, Ramayana", "book": "Ramayana", "position": "Kanda 5, Sarga 032, Verse 009"}
{"quote": "aho dhig dhik kṛtam idaṃ kathitaṃ hi yad asya me rūpāntaram upāgamya sa evāyaṃ hi rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 032, Verse 010"}
{"quote": "tām aśokasya śākhāṃ sā vimuktvā śokakarśitā tasyām evānavadyāṅgī dharaṇyāṃ samupāviśat", "category": "Epic, Ramayana", "book": "Ramayana", "position": "Kanda 5, Sarga 032, Verse 011"}
{"quote": "avandata mahābāhus tatas tāṃ janakātmajām sā cainaṃ bhayavitrastā bhūyo naivābhyudaikṣata", "category": "Epic, Ramayana", "book": "Ramayana", "position": "Kanda 5, Sarga 032, Verse 012"}
{"quote": "taṃ dṛṣṭvā vandamānaṃ tu sītā śaśinibhānanā abravīd dīrgham ucchvasya vānaraṃ madhurasvarā", "category": "Epic, Ramayana", "book": "Ramayana", "position": "Kanda 5, Sarga 032, Verse 013"}
{"quote": "māyāṃ praviṣṭo māyāvī yadi tvaṃ rāvaṇaḥ svayam utpādayasi me bhūyaḥ saṃtāpaṃ tan na śobhanam", "category": "Epic, Ramayana", "book": "Ramayana", "position": "Kanda 5, Sarga 032, Verse 014"}
{"quote": "svaṃ parityajya rūpaṃ yaḥ parivrājakarūpadhṛt janasthāne mayā dṛṣṭas tvaṃ sa evāsi rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 032, Verse 015"}
{"quote": "upavāsakṛśāṃ dīnāṃ kāmarūpa niśācara saṃtāpayasi māṃ bhūyaḥ saṃtāpaṃ tan na śobhanam", "category": "Epic, Ramayana", "book": "Ramayana", "position": "Kanda 5, Sarga 032, Verse 016"}
{"quote": "yadi rāmasya dūtas tvam āgato bhadram astu te pṛcchāmi tvāṃ hariśreṣṭha priyā rāma kathā hi me", "category": "Epic, Ramayana", "book": "Ramayana", "position": "Kanda 5, Sarga 032, Verse 017"}
{"quote": "guṇān rāmasya kathaya priyasya mama vānara cittaṃ harasi me saumya nadīkūlaṃ yathā rayaḥ", "category": "Epic, Ramayana", "book": "Ramayana", "position": "Kanda 5, Sarga 032, Verse 018"}
{"quote": "aho svapnasya sukhatā yāham evaṃ cirāhṛtā preṣitaṃ nāma paśyāmi rāghaveṇa vanaukasaṃ", "category": "Epic, Ramayana", "book": "Ramayana", "position": "Kanda 5, Sarga 032, Verse 019"}
{"quote": "svapne 'pi yady ahaṃ vīraṃ rāghavaṃ sahalakṣmaṇam paśyeyaṃ nāvasīdeyaṃ svapno 'pi mama matsarī", "category": "Epic, Ramayana", "book": "Ramayana", "position": "Kanda 5, Sarga 032, Verse 020"}
{"quote": "nāhaṃ svapnam imaṃ manye svapne dṛṣṭvā hi vānaram na śakyo 'bhyudayaḥ prāptuṃ prāptaś cābhyudayo mama", "category": "Epic, Ramayana", "book": "Ramayana", "position": "Kanda 5, Sarga 032, Verse 021"}
{"quote": "kiṃ nu syāc cittamoho 'yaṃ bhaved vātagatis tv iyam unmādajo vikāro vā syād iyaṃ mṛgatṛṣṇikā", "category": "Epic, Ramayana", "book": "Ramayana", "position": "Kanda 5, Sarga 032, Verse 022"}
{"quote": "atha vā nāyam unmādo moho 'py unmādalakṣmaṇaḥ saṃbudhye cāham ātmānam imaṃ cāpi vanaukasaṃ", "category": "Epic, Ramayana", "book": "Ramayana", "position": "Kanda 5, Sarga 032, Verse 023"}
{"quote": "ity evaṃ bahudhā sītā saṃpradhārya balābalam rakṣasāṃ kāmarūpatvān mene taṃ rākṣasādhipam", "category": "Epic, Ramayana", "book": "Ramayana", "position": "Kanda 5, Sarga 032, Verse 024"}
{"quote": "etāṃ buddhiṃ tadā kṛtvā sītā sā tanumadhyamā na prativyājahārātha vānaraṃ janakātmajā", "category": "Epic, Ramayana", "book": "Ramayana", "position": "Kanda 5, Sarga 032, Verse 025"}
{"quote": "sītāyāś cintitaṃ buddhvā hanūmān mārutātmajaḥ śrotrānukūlair vacanais tadā tāṃ saṃpraharṣayat", "category": "Epic, Ramayana", "book": "Ramayana", "position": "Kanda 5, Sarga 032, Verse 026"}
{"quote": "āditya iva tejasvī lokakāntaḥ śaśī yathā rājā sarvasya lokasya devo vaiśravaṇo yathā", "category": "Epic, Ramayana", "book": "Ramayana", "position": "Kanda 5, Sarga 032, Verse 027"}
{"quote": "vikrameṇopapannaś ca yathā viṣṇur mahāyaśāḥ satyavādī madhuravāg devo vācaspatir yathā", "category": "Epic, Ramayana", "book": "Ramayana", "position": "Kanda 5, Sarga 032, Verse 028"}
{"quote": "rūpavān subhagaḥ śrīmān kandarpa iva mūrtimān sthānakrodhaprahartā ca śreṣṭho loke mahārathaḥ bāhucchāyām avaṣṭabdho yasya loko mahātmanaḥ", "category": "Epic, Ramayana", "book": "Ramayana", "position": "Kanda 5, Sarga 032, Verse 029"}
{"quote": "apakṛṣyāśramapadān mṛgarūpeṇa rāghavam śūnye yenāpanītāsi tasya drakṣyasi yat phalam", "category": "Epic, Ramayana", "book": "Ramayana", "position": "Kanda 5, Sarga 032, Verse 030"}
{"quote": "nacirād rāvaṇaṃ saṃkhye yo vadhiṣyati vīryavān roṣapramuktair iṣubhir jvaladbhir iva pāvakaiḥ", "category": "Epic, Ramayana", "book": "Ramayana", "position": "Kanda 5, Sarga 032, Verse 031"}
{"quote": "tenāhaṃ preṣito dūtas tvatsakāśam ihāgataḥ tvadviyogena duḥkhārtaḥ sa tvāṃ kauśalam abravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 032"}
{"quote": "lakṣmaṇaś ca mahātejāḥ sumitrānandavardhanaḥ abhivādya mahābāhuḥ so 'pi kauśalam abravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 033"}
{"quote": "rāmasya ca sakhā devi sugrīvo nāma vānaraḥ rājā vānaramukhyānāṃ sa tvāṃ kauśalam abravīt", "category": "Epic, Ramayana", "book": "Ramayana", "position": "Kanda 5, Sarga 032, Verse 034"}
{"quote": "nityaṃ smarati rāmas tvāṃ sasugrīvaḥ salakṣmaṇaḥ diṣṭyā jīvasi vaidehi rākṣasī vaśam āgatā", "category": "Epic, Ramayana", "book": "Ramayana", "position": "Kanda 5, Sarga 032, Verse 035"}
{"quote": "nacirād drakṣyase rāmaṃ lakṣmaṇaṃ ca mahāratham madhye vānarakoṭīnāṃ sugrīvaṃ cāmitaujasaṃ", "category": "Epic, Ramayana", "book": "Ramayana", "position": "Kanda 5, Sarga 032, Verse 036"}
{"quote": "ahaṃ sugrīvasacivo hanūmān nāma vānaraḥ praviṣṭo nagarīṃ laṅkāṃ laṅghayitvā mahodadhim", "category": "Epic, Ramayana", "book": "Ramayana", "position": "Kanda 5, Sarga 032, Verse 037"}
{"quote": "kṛtvā mūrdhni padanyāsaṃ rāvaṇasya durātmanaḥ tvāṃ draṣṭum upayāto 'haṃ samāśritya parākramam", "category": "Epic, Ramayana", "book": "Ramayana", "position": "Kanda 5, Sarga 032, Verse 038"}
{"quote": "nāham asmi tathā devi yathā mām avagacchasi viśaṅkā tyajyatām eṣā śraddhatsva vadato mama", "category": "Epic, Ramayana", "book": "Ramayana", "position": "Kanda 5, Sarga 032, Verse 039"}
{"quote": "tāṃ tu rāma kathāṃ śrutvā vaidehī vānararṣabhāt uvāca vacanaṃ sāntvam idaṃ madhurayā girā", "category": "Epic, Ramayana", "book": "Ramayana", "position": "Kanda 5, Sarga 033, Verse 001"}
{"quote": "kva te rāmeṇa saṃsargaḥ kathaṃ jānāsi lakṣmaṇam vānarāṇāṃ narāṇāṃ ca katham āsīt samāgamaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 002"}
{"quote": "yāni rāmasya liṅgāni lakṣmaṇasya ca vānara tāni bhūyaḥ samācakṣva na māṃ śokaḥ samāviśet", "category": "Epic, Ramayana", "book": "Ramayana", "position": "Kanda 5, Sarga 033, Verse 003"}
{"quote": "kīdṛśaṃ tasya saṃsthānaṃ rūpaṃ rāmasya kīdṛśam katham ūrū kathaṃ bāhū lakṣmaṇasya ca śaṃsa me", "category": "Epic, Ramayana", "book": "Ramayana", "position": "Kanda 5, Sarga 033, Verse 004"}
{"quote": "evam uktas tu vaidehyā hanūmān mārutātmajaḥ tato rāmaṃ yathātattvam ākhyātum upacakrame", "category": "Epic, Ramayana", "book": "Ramayana", "position": "Kanda 5, Sarga 033, Verse 005"}
{"quote": "jānantī bata diṣṭyā māṃ vaidehi paripṛcchasi bhartuḥ kamalapatrākṣi saṃkhyānaṃ lakṣmaṇasya ca", "category": "Epic, Ramayana", "book": "Ramayana", "position": "Kanda 5, Sarga 033, Verse 006"}
{"quote": "yāni rāmasya cihnāni lakṣmaṇasya ca yāni vai lakṣitāni viśālākṣi vadataḥ śṛṇu tāni me", "category": "Epic, Ramayana", "book": "Ramayana", "position": "Kanda 5, Sarga 033, Verse 007"}
{"quote": "rāmaḥ kamalapatrākṣaḥ sarvabhūtamanoharaḥ rūpadākṣiṇyasaṃpannaḥ prasūto janakātmaje", "category": "Epic, Ramayana", "book": "Ramayana", "position": "Kanda 5, Sarga 033, Verse 008"}
{"quote": "tejasādityasaṃkāśaḥ kṣamayā pṛthivīsamaḥ bṛhaspatisamo buddhyā yaśasā vāsavopamaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 009"}
{"quote": "rakṣitā jīvalokasya svajanasya ca rakṣitā rakṣitā svasya vṛttasya dharmasya ca paraṃtapaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 010"}
{"quote": "rāmo bhāmini lokasya cāturvarṇyasya rakṣitā maryādānāṃ ca lokasya kartā kārayitā ca saḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 011"}
{"quote": "arciṣmān arcito 'tyarthaṃ brahmacaryavrate sthitaḥ sādhūnām upakārajñaḥ pracārajñaś ca karmaṇām", "category": "Epic, Ramayana", "book": "Ramayana", "position": "Kanda 5, Sarga 033, Verse 012"}
{"quote": "rājavidyāvinītaś ca brāhmaṇānām upāsitā śrutavāñ śīlasaṃpanno vinītaś ca paraṃtapaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 013"}
{"quote": "yajurvedavinītaś ca vedavidbhiḥ supūjitaḥ dhanurvede ca vede ca vedāṅgeṣu ca niṣṭhitaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 014"}
{"quote": "vipulāṃso mahābāhuḥ kambugrīvaḥ śubhānanaḥ gūḍhajatruḥ sutāmrākṣo rāmo devi janaiḥ śrutaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 015"}
{"quote": "dundubhisvananirghoṣaḥ snigdhavarṇaḥ pratāpavān samaḥ samavibhaktāṅgo varṇaṃ śyāmaṃ samāśritaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 016"}
{"quote": "tristhiras tripralambaś ca trisamas triṣu connataḥ trivalīvāṃs tryavaṇataś caturvyaṅgas triśīrṣavān", "category": "Epic, Ramayana", "book": "Ramayana", "position": "Kanda 5, Sarga 033, Verse 017"}
{"quote": "catuṣkalaś caturlekhaś catuṣkiṣkuś catuḥsamaḥ caturdaśasamadvandvaś caturdaṣṭaś caturgatiḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 018"}
{"quote": "mahauṣṭhahanunāsaś ca pañcasnigdho 'ṣṭavaṃśavān daśapadmo daśabṛhat tribhir vyāpto dviśuklavān ṣaḍunnato navatanus tribhir vyāpnoti rāghavaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 019"}
{"quote": "satyadharmaparaḥ śrīmān saṃgrahānugrahe rataḥ deśakālavibhāgajñaḥ sarvalokapriyaṃvadaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 020"}
{"quote": "bhrātā ca tasya dvaimātraḥ saumitrir aparājitaḥ anurāgeṇa rūpeṇa guṇaiś caiva tathāvidhaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 021"}
{"quote": "tvām eva mārgamāṇo tau vicarantau vasuṃdharām dadarśatur mṛgapatiṃ pūrvajenāvaropitam", "category": "Epic, Ramayana", "book": "Ramayana", "position": "Kanda 5, Sarga 033, Verse 022"}
{"quote": "ṛśyamūkasya pṛṣṭhe tu bahupādapasaṃkule bhrātur bhāryārtam āsīnaṃ sugrīvaṃ priyadarśanam", "category": "Epic, Ramayana", "book": "Ramayana", "position": "Kanda 5, Sarga 033, Verse 023"}
{"quote": "vayaṃ tu harirājaṃ taṃ sugrīvaṃ satyasaṃgaram paricaryāmahe rājyāt pūrvajenāvaropitam", "category": "Epic, Ramayana", "book": "Ramayana", "position": "Kanda 5, Sarga 033, Verse 024"}
{"quote": "tatas tau cīravasanau dhanuḥpravarapāṇinau ṛśyamūkasya śailasya ramyaṃ deśam upāgatau", "category": "Epic, Ramayana", "book": "Ramayana", "position": "Kanda 5, Sarga 033, Verse 025"}
{"quote": "sa tau dṛṣṭvā naravyāghrau dhanvinau vānararṣabhaḥ abhipluto gires tasya śikharaṃ bhayamohitaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 026"}
{"quote": "tataḥ sa śikhare tasmin vānarendro vyavasthitaḥ tayoḥ samīpaṃ mām eva preṣayām āsa satvaraḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 027"}
{"quote": "tāv ahaṃ puruṣavyāghrau sugrīvavacanāt prabhū rūpalakṣaṇasaṃpannau kṛtāñjalir upasthitaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 028"}
{"quote": "tau parijñātatattvārthau mayā prītisamanvitau pṛṣṭham āropya taṃ deśaṃ prāpitau puruṣarṣabhau", "category": "Epic, Ramayana", "book": "Ramayana", "position": "Kanda 5, Sarga 033, Verse 029"}
{"quote": "niveditau ca tattvena sugrīvāya mahātmane tayor anyonyasaṃbhāṣād bhṛśaṃ prītir ajāyata", "category": "Epic, Ramayana", "book": "Ramayana", "position": "Kanda 5, Sarga 033, Verse 030"}
{"quote": "tatra tau kīrtisaṃpannau harīśvaranareśvarau parasparakṛtāśvāsau kathayā pūrvavṛttayā", "category": "Epic, Ramayana", "book": "Ramayana", "position": "Kanda 5, Sarga 033, Verse 031"}
{"quote": "taṃ tataḥ sāntvayām āsa sugrīvaṃ lakṣmaṇāgrajaḥ strīhetor vālinā bhrātrā nirastam uru tejasā", "category": "Epic, Ramayana", "book": "Ramayana", "position": "Kanda 5, Sarga 033, Verse 032"}
{"quote": "tatas tvan nāśajaṃ śokaṃ rāmasyākliṣṭakarmaṇaḥ lakṣmaṇo vānarendrāya sugrīvāya nyavedayat", "category": "Epic, Ramayana", "book": "Ramayana", "position": "Kanda 5, Sarga 033, Verse 033"}
{"quote": "sa śrutvā vānarendras tu lakṣmaṇeneritaṃ vacaḥ tadāsīn niṣprabho 'tyarthaṃ grahagrasta ivāṃśumān", "category": "Epic, Ramayana", "book": "Ramayana", "position": "Kanda 5, Sarga 033, Verse 034"}
{"quote": "tatas tvadgātraśobhīni rakṣasā hriyamāṇayā yāny ābharaṇajālāni pātitāni mahītale", "category": "Epic, Ramayana", "book": "Ramayana", "position": "Kanda 5, Sarga 033, Verse 035"}
{"quote": "tāni sarvāṇi rāmāya ānīya hariyūthapāḥ saṃhṛṣṭā darśayām āsur gatiṃ tu na vidus tava", "category": "Epic, Ramayana", "book": "Ramayana", "position": "Kanda 5, Sarga 033, Verse 036"}
{"quote": "tāni rāmāya dattāni mayaivopahṛtāni ca svanavanty avakīrṇanti tasmin vihatacetasi", "category": "Epic, Ramayana", "book": "Ramayana", "position": "Kanda 5, Sarga 033, Verse 037"}
{"quote": "tāny aṅke darśanīyāni kṛtvā bahuvidhaṃ tataḥ tena devaprakāśena devena paridevitam", "category": "Epic, Ramayana", "book": "Ramayana", "position": "Kanda 5, Sarga 033, Verse 038"}
{"quote": "paśyatas tasyā rudatas tāmyataś ca punaḥ punaḥ prādīpayan dāśarathes tāni śokahutāśanam", "category": "Epic, Ramayana", "book": "Ramayana", "position": "Kanda 5, Sarga 033, Verse 039"}
{"quote": "śayitaṃ ca ciraṃ tena duḥkhārtena mahātmanā mayāpi vividhair vākyaiḥ kṛcchrād utthāpitaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 040"}
{"quote": "tāni dṛṣṭvā mahārhāṇi darśayitvā muhur muhuḥ rāghavaḥ sahasaumitriḥ sugrīve sa nyavedayat", "category": "Epic, Ramayana", "book": "Ramayana", "position": "Kanda 5, Sarga 033, Verse 041"}
{"quote": "sa tavādarśanād ārye rāghavaḥ paritapyate mahatā jvalatā nityam agninevāgniparvataḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 042"}
{"quote": "tvatkṛte tam anidrā ca śokaś cintā ca rāghavam tāpayanti mahātmānam agnyagāram ivāgnayaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 043"}
{"quote": "tavādarśanaśokena rāghavaḥ pravicālyate mahatā bhūmikampena mahān iva śiloccayaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 044"}
{"quote": "kānānāni suramyāṇi nadīprasravaṇāni ca caran na ratim āpnoti tvam apaśyan nṛpātmaje", "category": "Epic, Ramayana", "book": "Ramayana", "position": "Kanda 5, Sarga 033, Verse 045"}
{"quote": "sa tvāṃ manujaśārdūlaḥ kṣipraṃ prāpsyati rāghavaḥ samitrabāndhavaṃ hatvā rāvaṇaṃ janakātmaje", "category": "Epic, Ramayana", "book": "Ramayana", "position": "Kanda 5, Sarga 033, Verse 046"}
{"quote": "sahitau rāmasugrīvāv ubhāv akurutāṃ tadā samayaṃ vālinaṃ hantuṃ tava cānveṣaṇaṃ tathā", "category": "Epic, Ramayana", "book": "Ramayana", "position": "Kanda 5, Sarga 033, Verse 047"}
{"quote": "tato nihatya tarasā rāmo vālinam āhave sarvarkṣaharisaṃghānāṃ sugrīvam akarot patim", "category": "Epic, Ramayana", "book": "Ramayana", "position": "Kanda 5, Sarga 033, Verse 048"}
{"quote": "rāmasugrīvayor aikyaṃ devy evaṃ samajāyata hanūmantaṃ ca māṃ viddhi tayor dūtam ihāgatam", "category": "Epic, Ramayana", "book": "Ramayana", "position": "Kanda 5, Sarga 033, Verse 049"}
{"quote": "svarājyaṃ prāpya sugrīvaḥ samanīya mahāharīn tvadarthaṃ preṣayām āsa diśo daśa mahābalān", "category": "Epic, Ramayana", "book": "Ramayana", "position": "Kanda 5, Sarga 033, Verse 050"}
{"quote": "ādiṣṭā vānarendreṇa sugrīveṇa mahaujasaḥ adrirājapratīkāśāḥ sarvataḥ prasthitā mahīm", "category": "Epic, Ramayana", "book": "Ramayana", "position": "Kanda 5, Sarga 033, Verse 051"}
{"quote": "aṅgado nāma lakṣmīvān vālisūnur mahābalaḥ prasthitaḥ kapiśārdūlas tribhāgabalasaṃvṛtaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 052"}
{"quote": "teṣāṃ no vipranaṣṭānāṃ vindhye parvatasattame bhṛśaṃ śokaparītanām ahorātragaṇā gatāḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 053"}
{"quote": "te vayaṃ kāryanairāśyāt kālasyātikrameṇa ca bhayāc ca kapirājasya prāṇāṃs tyaktuṃ vyavasthitāḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 054"}
{"quote": "vicitya vanadurgāṇi giriprasravaṇāni ca anāsādya padaṃ devyāḥ prāṇāṃs tyaktuṃ vyavasthitāḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 055"}
{"quote": "bhṛśaṃ śokārṇave magnaḥ paryadevayad aṅgadaḥ tava nāśaṃ ca vaidehi vālinaś ca tathā vadham prāyopaveśam asmākaṃ maraṇaṃ ca jaṭāyuṣaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 056"}
{"quote": "teṣāṃ naḥ svāmisaṃdeśān nirāśānāṃ mumūrṣatām kāryahetor ivāyātaḥ śakunir vīryavān mahān", "category": "Epic, Ramayana", "book": "Ramayana", "position": "Kanda 5, Sarga 033, Verse 057"}
{"quote": "gṛdhrarājasya sodaryaḥ saṃpātir nāma gṛdhrarāṭ śrutvā bhrātṛvadhaṃ kopād idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 033, Verse 058"}
{"quote": "yavīyān kena me bhrātā hataḥ kva ca vināśitaḥ etad ākhyātum icchāmi bhavadbhir vānarottamāḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 059"}
{"quote": "aṅgado 'kathayat tasya janasthāne mahad vadham rakṣasā bhīmarūpeṇa tvām uddiśya yathātatham", "category": "Epic, Ramayana", "book": "Ramayana", "position": "Kanda 5, Sarga 033, Verse 060"}
{"quote": "jaṭāyos tu vadhaṃ śrutvā duḥkhitaḥ so 'ruṇātmajaḥ tvām āha sa varārohe vasantīṃ rāvaṇālaye", "category": "Epic, Ramayana", "book": "Ramayana", "position": "Kanda 5, Sarga 033, Verse 061"}
{"quote": "tasya tad vacanaṃ śrutvā saṃpāteḥ prītivardhanam aṅgadapramukhāḥ sarve tataḥ saṃprasthitā vayam tvaddarśanakṛtotsāhā hṛṣṭās tuṣṭāḥ plavaṃgamāḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 062"}
{"quote": "athāhaṃ harisainyasya sāgaraṃ dṛśya sīdataḥ vyavadhūya bhayaṃ tīvraṃ yojanānāṃ śataṃ plutaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 063"}
{"quote": "laṅkā cāpi mayā rātrau praviṣṭā rākṣasākulā rāvaṇaś ca mayā dṛṣṭas tvaṃ ca śokanipīḍitā", "category": "Epic, Ramayana", "book": "Ramayana", "position": "Kanda 5, Sarga 033, Verse 064"}
{"quote": "etat te sarvam ākhyātaṃ yathāvṛttam anindite abhibhāṣasva māṃ devi dūto dāśarather aham", "category": "Epic, Ramayana", "book": "Ramayana", "position": "Kanda 5, Sarga 033, Verse 065"}
{"quote": "tvaṃ māṃ rāmakṛtodyogaṃ tvannimittam ihāgatam sugrīva sacivaṃ devi budhyasva pavanātmajam", "category": "Epic, Ramayana", "book": "Ramayana", "position": "Kanda 5, Sarga 033, Verse 066"}
{"quote": "kuśalī tava kākutsthaḥ sarvaśastrabhṛtāṃ varaḥ guror ārādhane yukto lakṣmaṇaś ca sulakṣaṇaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 067"}
{"quote": "tasya vīryavato devi bhartus tava hite rataḥ aham ekas tu saṃprāptaḥ sugrīvavacanād iha", "category": "Epic, Ramayana", "book": "Ramayana", "position": "Kanda 5, Sarga 033, Verse 068"}
{"quote": "mayeyam asahāyena caratā kāmarūpiṇā dakṣiṇā dig anukrāntā tvanmārgavicayaiṣiṇā", "category": "Epic, Ramayana", "book": "Ramayana", "position": "Kanda 5, Sarga 033, Verse 069"}
{"quote": "diṣṭyāhaṃ harisainyānāṃ tvannāśam anuśocatām apaneṣyāmi saṃtāpaṃ tavābhigamaśaṃsanāt", "category": "Epic, Ramayana", "book": "Ramayana", "position": "Kanda 5, Sarga 033, Verse 070"}
{"quote": "diṣṭyā hi na mama vyarthaṃ devi sāgaralaṅghanam prāpsyāmy aham idaṃ diṣṭyā tvaddarśanakṛtaṃ yaśaḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 071"}
{"quote": "rāghavaś ca mahāvīryaḥ kṣipraṃ tvām abhipatsyate samitrabāndhavaṃ hatvā rāvaṇaṃ rākṣasādhipam", "category": "Epic, Ramayana", "book": "Ramayana", "position": "Kanda 5, Sarga 033, Verse 072"}
{"quote": "kaurajo nāma vaidehi girīṇām uttamo giriḥ tato gacchati gokarṇaṃ parvataṃ kesarī hariḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 073"}
{"quote": "sa ca devarṣibhir dṛṣṭaḥ pitā mama mahākapiḥ tīrthe nadīpateḥ puṇye śambasādanam uddharat", "category": "Epic, Ramayana", "book": "Ramayana", "position": "Kanda 5, Sarga 033, Verse 074"}
{"quote": "tasyāhaṃ hariṇaḥ kṣetre jāto vātena maithili hanūmān iti vikhyāto loke svenaiva karmaṇā viśvāsārthaṃ tu vaidehi bhartur uktā mayā guṇāḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 075"}
{"quote": "evaṃ viśvāsitā sītā hetubhiḥ śokakarśitā upapannair abhijñānair dūtaṃ tam avagacchati", "category": "Epic, Ramayana", "book": "Ramayana", "position": "Kanda 5, Sarga 033, Verse 076"}
{"quote": "atulaṃ ca gatā harṣaṃ praharṣeṇa tu jānakī netrābhyāṃ vakrapakṣmābhyāṃ mumocānandajaṃ jalam", "category": "Epic, Ramayana", "book": "Ramayana", "position": "Kanda 5, Sarga 033, Verse 077"}
{"quote": "cāru tac cānanaṃ tasyās tāmraśuklāyatekṣaṇam aśobhata viśālākṣyā rāhumukta ivoḍurāṭ hanūmantaṃ kapiṃ vyaktaṃ manyate nānyatheti sā", "category": "Epic, Ramayana", "book": "Ramayana", "position": "Kanda 5, Sarga 033, Verse 078"}
{"quote": "athovāca hanūmāṃs tām uttaraṃ priyadarśanām", "category": "Epic, Ramayana", "book": "Ramayana", "position": "Kanda 5, Sarga 033, Verse 079"}
{"quote": "hate 'sure saṃyati śambasādane kapipravīreṇa maharṣicodanāt tato 'smi vāyuprabhavo hi maithili prabhāvatas tatpratimaś ca vānaraḥ", "category": "Epic, Ramayana", "book": "Ramayana", "position": "Kanda 5, Sarga 033, Verse 080"}
{"quote": "bhūya eva mahātejā hanūmān mārutātmajaḥ abravīt praśritaṃ vākyaṃ sītāpratyayakāraṇāt", "category": "Epic, Ramayana", "book": "Ramayana", "position": "Kanda 5, Sarga 034, Verse 001"}
{"quote": "vānaro 'haṃ mahābhāge dūto rāmasya dhīmataḥ rāmanāmāṅkitaṃ cedaṃ paśya devy aṅgulīyakam samāśvasihi bhadraṃ te kṣīṇaduḥkhaphalā hy asi", "category": "Epic, Ramayana", "book": "Ramayana", "position": "Kanda 5, Sarga 034, Verse 002"}
{"quote": "gṛhītvā prekṣamāṇā sā bhartuḥ karavibhūṣaṇam bhartāram iva saṃprāptā jānakī muditābhavat", "category": "Epic, Ramayana", "book": "Ramayana", "position": "Kanda 5, Sarga 034, Verse 003"}
{"quote": "cāru tad vadanaṃ tasyās tāmraśuklāyatekṣaṇam babhūva praharṣodagraṃ rāhumukta ivoḍurāṭ", "category": "Epic, Ramayana", "book": "Ramayana", "position": "Kanda 5, Sarga 034, Verse 004"}
{"quote": "tataḥ sā hrīmatī bālā bhartuḥ saṃdeśaharṣitā parituṭṣā priyaṃ śrutvā prāśaṃsata mahākapim", "category": "Epic, Ramayana", "book": "Ramayana", "position": "Kanda 5, Sarga 034, Verse 005"}
{"quote": "vikrāntas tvaṃ samarthas tvaṃ prājñas tvaṃ vānarottama yenedaṃ rākṣasapadaṃ tvayaikena pradharṣitam", "category": "Epic, Ramayana", "book": "Ramayana", "position": "Kanda 5, Sarga 034, Verse 006"}
{"quote": "śatayojanavistīrṇaḥ sāgaro makarālayaḥ vikramaślāghanīyena kramatā goṣpadīkṛtaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 007"}
{"quote": "na hi tvāṃ prākṛtaṃ manye vanaraṃ vanararṣabha yasya te nāsti saṃtrāso rāvaṇān nāpi saṃbhramaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 008"}
{"quote": "arhase ca kapiśreṣṭha mayā samabhibhāṣitum yady asi preṣitas tena rāmeṇa viditātmanā", "category": "Epic, Ramayana", "book": "Ramayana", "position": "Kanda 5, Sarga 034, Verse 009"}
{"quote": "preṣayiṣyati durdharṣo rāmo na hy aparīkṣitam parākramam avijñāya matsakāśaṃ viśeṣataḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 010"}
{"quote": "diṣṭyā ca kuśalī rāmo dharmātmā dharmavatsalaḥ lakṣmaṇaś ca mahātejāḥ sumitrānandavardhanaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 011"}
{"quote": "kuśalī yadi kākutsthaḥ kiṃ nu sāgaramekhalām mahīṃ dahati kopena yugāntāgnir ivotthitaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 012"}
{"quote": "atha vā śaktimantau tau surāṇām api nigrahe mamaiva tu na duḥkhānām asti manye viparyayaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 013"}
{"quote": "kaccic ca vyathate rāmaḥ kaccin na paripatyate uttarāṇi ca kāryāṇi kurute puruṣottamaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 014"}
{"quote": "kaccin na dīnaḥ saṃbhrāntaḥ kāryeṣu ca na muhyati kaccin puruṣakāryāṇi kurute nṛpateḥ sutaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 015"}
{"quote": "dvividhaṃ trividhopāyam upāyam api sevate vijigīṣuḥ suhṛt kaccin mitreṣu ca paraṃtapaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 016"}
{"quote": "kaccin mitrāṇi labhate mitraiś cāpy abhigamyate kaccit kalyāṇamitraś ca mitraiś cāpi puraskṛtaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 017"}
{"quote": "kaccid āśāsti devānāṃ prasādaṃ pārthivātmajaḥ kaccit puruṣakāraṃ ca daivaṃ ca pratipadyate", "category": "Epic, Ramayana", "book": "Ramayana", "position": "Kanda 5, Sarga 034, Verse 018"}
{"quote": "kaccin na vigatasneho vivāsān mayi rāghavaḥ kaccin māṃ vyasanād asmān mokṣayiṣyati vānaraḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 019"}
{"quote": "sukhānām ucito nityam asukhānām anūcitaḥ duḥkham uttaram āsādya kaccid rāmo na sīdati", "category": "Epic, Ramayana", "book": "Ramayana", "position": "Kanda 5, Sarga 034, Verse 020"}
{"quote": "kausalyāyās tathā kaccit sumitrāyās tathaiva ca abhīkṣṇaṃ śrūyate kaccit kuśalaṃ bharatasya ca", "category": "Epic, Ramayana", "book": "Ramayana", "position": "Kanda 5, Sarga 034, Verse 021"}
{"quote": "mannimittena mānārhaḥ kaccic chokena rāghavaḥ kaccin nānyamanā rāmaḥ kaccin māṃ tārayiṣyati", "category": "Epic, Ramayana", "book": "Ramayana", "position": "Kanda 5, Sarga 034, Verse 022"}
{"quote": "kaccid akṣauhiṇīṃ bhīmāṃ bharato bhrātṛvatsalaḥ dhvajinīṃ mantribhir guptāṃ preṣayiṣyati matkṛte", "category": "Epic, Ramayana", "book": "Ramayana", "position": "Kanda 5, Sarga 034, Verse 023"}
{"quote": "vānarādhipatiḥ śrīmān sugrīvaḥ kaccid eṣyati matkṛte haribhir vīrair vṛto dantanakhāyudhaiḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 024"}
{"quote": "kaccic ca lakṣmaṇaḥ śūraḥ sumitrānandavardhanaḥ astravic charajālena rākṣasān vidhamiṣyati", "category": "Epic, Ramayana", "book": "Ramayana", "position": "Kanda 5, Sarga 034, Verse 025"}
{"quote": "raudreṇa kaccid astreṇa rāmeṇa nihataṃ raṇe drakṣyāmy alpena kālena rāvaṇaṃ sasuhṛjjanam", "category": "Epic, Ramayana", "book": "Ramayana", "position": "Kanda 5, Sarga 034, Verse 026"}
{"quote": "kaccin na tad dhemasamānavarṇaṃ tasyānanaṃ padmasamānagandhi mayā vinā śuṣyati śokadīnaṃ jalakṣaye padmam ivātapena", "category": "Epic, Ramayana", "book": "Ramayana", "position": "Kanda 5, Sarga 034, Verse 027"}
{"quote": "dharmāpadeśāt tyajataś ca rājyāṃ māṃ cāpy araṇyaṃ nayataḥ padātim nāsīd vyathā yasya na bhīr na śokaḥ kaccit sa dhairyaṃ hṛdaye karoti", "category": "Epic, Ramayana", "book": "Ramayana", "position": "Kanda 5, Sarga 034, Verse 028"}
{"quote": "na cāsya mātā na pitā na cānyaḥ snehād viśiṣṭo 'sti mayā samo vā tāvad dhy ahaṃ dūtajijīviṣeyaṃ yāvat pravṛttiṃ śṛṇuyāṃ priyasya", "category": "Epic, Ramayana", "book": "Ramayana", "position": "Kanda 5, Sarga 034, Verse 029"}
{"quote": "itīva devī vacanaṃ mahārthaṃ taṃ vānarendraṃ madhurārtham uktvā śrotuṃ punas tasya vaco 'bhirāmaṃ rāmārthayuktaṃ virarāma rāmā", "category": "Epic, Ramayana", "book": "Ramayana", "position": "Kanda 5, Sarga 034, Verse 030"}
{"quote": "sītāyā vacanaṃ śrutvā mārutir bhīmavikramaḥ śirasy añjalim ādhāya vākyam uttaram abravīt", "category": "Epic, Ramayana", "book": "Ramayana", "position": "Kanda 5, Sarga 034, Verse 031"}
{"quote": "na tvām ihasthāṃ jānīte rāmaḥ kamalalocanaḥ śrutvaiva tu vaco mahyaṃ kṣipram eṣyati rāghavaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 032"}
{"quote": "camūṃ prakarṣan mahatīṃ haryṛṣkagaṇasaṃkulām viṣṭambhayitvā bāṇaughair akṣobhyaṃ varuṇālayam kariṣyati purīṃ laṅkāṃ kākutsthaḥ śāntarākṣasām", "category": "Epic, Ramayana", "book": "Ramayana", "position": "Kanda 5, Sarga 034, Verse 033"}
{"quote": "tatra yady antarā mṛtyur yadi devāḥ sahāsurāḥ sthāsyanti pathi rāmasya sa tān api vadhiṣyati", "category": "Epic, Ramayana", "book": "Ramayana", "position": "Kanda 5, Sarga 034, Verse 034"}
{"quote": "tavādarśanajenārye śokena sa pariplutaḥ na śarma labhate rāmaḥ siṃhārdita iva dvipaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 035"}
{"quote": "dardareṇa ca te devi śape mūlaphalena ca malayena ca vindhyena meruṇā mandareṇa ca", "category": "Epic, Ramayana", "book": "Ramayana", "position": "Kanda 5, Sarga 034, Verse 036"}
{"quote": "yathā sunayanaṃ valgu bimbauṣṭhaṃ cārukuṇḍalam mukhaṃ drakṣyasi rāmasya pūrṇacandram ivoditam", "category": "Epic, Ramayana", "book": "Ramayana", "position": "Kanda 5, Sarga 034, Verse 037"}
{"quote": "kṣipraṃ drakṣyasi vaidehi rāmaṃ prasravaṇe girau śatakratum ivāsīnaṃ nākapṛṣṭhasya mūrdhani", "category": "Epic, Ramayana", "book": "Ramayana", "position": "Kanda 5, Sarga 034, Verse 038"}
{"quote": "na māṃsaṃ rāghavo bhuṅkte na cāpi madhusevate vanyaṃ suvihitaṃ nityaṃ bhaktam aśnāti pañcamam", "category": "Epic, Ramayana", "book": "Ramayana", "position": "Kanda 5, Sarga 034, Verse 039"}
{"quote": "naiva daṃśān na maśakān na kīṭān na sarīsṛpān rāghavo 'panayed gatrāt tvadgatenāntarātmanā", "category": "Epic, Ramayana", "book": "Ramayana", "position": "Kanda 5, Sarga 034, Verse 040"}
{"quote": "nityaṃ dhyānaparo rāmo nityaṃ śokaparāyaṇaḥ nānyac cintayate kiṃ cit sa tu kāmavaśaṃ gataḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 041"}
{"quote": "anidraḥ satataṃ rāmaḥ supto 'pi ca narottamaḥ sīteti madhurāṃ vāṇīṃ vyāharan pratibudhyate", "category": "Epic, Ramayana", "book": "Ramayana", "position": "Kanda 5, Sarga 034, Verse 042"}
{"quote": "dṛṣṭvā phalaṃ vā puṣpaṃ vā yac cānyat strīmanoharam bahuśo hā priyety evaṃ śvasaṃs tvām abhibhāṣate", "category": "Epic, Ramayana", "book": "Ramayana", "position": "Kanda 5, Sarga 034, Verse 043"}
{"quote": "sa devi nityaṃ paritapyamānas tvām eva sītety abhibhāṣamāṇaḥ dhṛtavrato rājasuto mahātmā tavaiva lābhāya kṛtaprayatnaḥ", "category": "Epic, Ramayana", "book": "Ramayana", "position": "Kanda 5, Sarga 034, Verse 044"}
{"quote": "sā rāmasaṃkīrtanavītaśokā rāmasya śokena samānaśokā śaranmukhenāmbudaśeṣacandrā niśeva vaidehasutā babhūva", "category": "Epic, Ramayana", "book": "Ramayana", "position": "Kanda 5, Sarga 034, Verse 045"}
{"quote": "sītā tad vacanaṃ śrutvā pūrṇacandranibhānanā hanūmantam uvācedaṃ dharmārthasahitaṃ vacaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 001"}
{"quote": "amṛtaṃ viṣasaṃsṛṣṭaṃ tvayā vānarabhāṣitam yac ca nānyamanā rāmo yac ca śokaparāyaṇaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 002"}
{"quote": "aiśvarye vā suvistīrṇe vyasane vā sudāruṇe rajjveva puruṣaṃ baddhvā kṛtāntaḥ parikarṣati", "category": "Epic, Ramayana", "book": "Ramayana", "position": "Kanda 5, Sarga 035, Verse 003"}
{"quote": "vidhir nūnam asaṃhāryaḥ prāṇināṃ plavagottama saumitriṃ māṃ ca rāmaṃ ca vyasanaiḥ paśya mohitān", "category": "Epic, Ramayana", "book": "Ramayana", "position": "Kanda 5, Sarga 035, Verse 004"}
{"quote": "śokasyāsya kadā pāraṃ rāghavo 'dhigamiṣyati plavamānaḥ pariśrānto hatanauḥ sāgare yathā", "category": "Epic, Ramayana", "book": "Ramayana", "position": "Kanda 5, Sarga 035, Verse 005"}
{"quote": "rākṣasānāṃ kṣayaṃ kṛtvā sūdayitvā ca rāvaṇam laṅkām unmūlitāṃ kṛtvā kadā drakṣyati māṃ patiḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 006"}
{"quote": "sa vācyaḥ saṃtvarasveti yāvad eva na pūryate ayaṃ saṃvatsaraḥ kālas tāvad dhi mama jīvitam", "category": "Epic, Ramayana", "book": "Ramayana", "position": "Kanda 5, Sarga 035, Verse 007"}
{"quote": "vartate daśamo māso dvau tu śeṣau plavaṃgama rāvaṇena nṛśaṃsena samayo yaḥ kṛto mama", "category": "Epic, Ramayana", "book": "Ramayana", "position": "Kanda 5, Sarga 035, Verse 008"}
{"quote": "vibhīṣaṇena ca bhrātrā mama niryātanaṃ prati anunītaḥ prayatnena na ca tat kurute matim", "category": "Epic, Ramayana", "book": "Ramayana", "position": "Kanda 5, Sarga 035, Verse 009"}
{"quote": "mama pratipradānaṃ hi rāvaṇasya na rocate rāvaṇaṃ mārgate saṃkhye mṛtyuḥ kālavaśaṃ gatam", "category": "Epic, Ramayana", "book": "Ramayana", "position": "Kanda 5, Sarga 035, Verse 010"}
{"quote": "jyeṣṭhā kanyānalā nama vibhīṣaṇasutā kape tayā mamaitad ākhyātaṃ mātrā prahitayā svayam", "category": "Epic, Ramayana", "book": "Ramayana", "position": "Kanda 5, Sarga 035, Verse 011"}
{"quote": "avindhyo nāma medhāvī vidvān rākṣasapuṃgavaḥ dhṛtimāñ śīlavān vṛddho rāvaṇasya susaṃmataḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 012"}
{"quote": "rāmāt kṣayam anuprāptaṃ rakṣasāṃ pratyacodayat na ca tasyāpi duṣṭātmā śṛṇoti vacanaṃ hitam", "category": "Epic, Ramayana", "book": "Ramayana", "position": "Kanda 5, Sarga 035, Verse 013"}
{"quote": "āśaṃseti hariśreṣṭha kṣipraṃ māṃ prāpsyate patiḥ antarātmā hi me śuddhas tasmiṃś ca bahavo guṇāḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 014"}
{"quote": "utsāhaḥ pauruṣaṃ sattvam ānṛśaṃsyaṃ kṛtajñatā vikramaś ca prabhāvaś ca santi vānararāghave", "category": "Epic, Ramayana", "book": "Ramayana", "position": "Kanda 5, Sarga 035, Verse 015"}
{"quote": "caturdaśasahasrāṇi rākṣasānāṃ jaghāna yaḥ janasthāne vinā bhrātrā śatruḥ kas tasya nodvijet", "category": "Epic, Ramayana", "book": "Ramayana", "position": "Kanda 5, Sarga 035, Verse 016"}
{"quote": "na sa śakyas tulayituṃ vyasanaiḥ puruṣarṣabhaḥ ahaṃ tasyānubhāvajñā śakrasyeva pulomajā", "category": "Epic, Ramayana", "book": "Ramayana", "position": "Kanda 5, Sarga 035, Verse 017"}
{"quote": "śarajālāṃśumāñ śūraḥ kape rāmadivākaraḥ śatrurakṣomayaṃ toyam upaśoṣaṃ nayiṣyati", "category": "Epic, Ramayana", "book": "Ramayana", "position": "Kanda 5, Sarga 035, Verse 018"}
{"quote": "iti saṃjalpamānāṃ tāṃ rāmārthe śokakarśitām aśrusaṃpūrṇavadanām uvāca hanumān kapiḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 019"}
{"quote": "śrutvaiva tu vaco mahyaṃ kṣipram eṣyati rāghavaḥ camūṃ prakarṣan mahatīṃ haryṛkṣagaṇasaṃkulām", "category": "Epic, Ramayana", "book": "Ramayana", "position": "Kanda 5, Sarga 035, Verse 020"}
{"quote": "atha vā mocayiṣyāmi tām adyaiva hi rākṣasāt asmād duḥkhād upāroha mama pṛṣṭham anindite", "category": "Epic, Ramayana", "book": "Ramayana", "position": "Kanda 5, Sarga 035, Verse 021"}
{"quote": "tvaṃ hi pṛṣṭhagatāṃ kṛtvā saṃtariṣyāmi sāgaram śaktir asti hi me voḍhuṃ laṅkām api sarāvaṇām", "category": "Epic, Ramayana", "book": "Ramayana", "position": "Kanda 5, Sarga 035, Verse 022"}
{"quote": "ahaṃ prasravaṇasthāya rāghavāyādya maithili prāpayiṣyāmi śakrāya havyaṃ hutam ivānalaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 023"}
{"quote": "drakṣyasy adyaiva vaidehi rāghavaṃ sahalakṣmaṇam vyavasāya samāyuktaṃ viṣṇuṃ daityavadhe yathā", "category": "Epic, Ramayana", "book": "Ramayana", "position": "Kanda 5, Sarga 035, Verse 024"}
{"quote": "tvaddarśanakṛtotsāham āśramasthaṃ mahābalam puraṃdaram ivāsīnaṃ nāgarājasya mūrdhani", "category": "Epic, Ramayana", "book": "Ramayana", "position": "Kanda 5, Sarga 035, Verse 025"}
{"quote": "pṛṣṭham āroha me devi mā vikāṅkṣasva śobhane yogam anviccha rāmeṇa śaśāṅkeneva rohiṇī", "category": "Epic, Ramayana", "book": "Ramayana", "position": "Kanda 5, Sarga 035, Verse 026"}
{"quote": "kathayantīva candreṇa sūryeṇeva suvarcalā matpṛṣṭham adhiruhya tvaṃ tarākāśamahārṇavam", "category": "Epic, Ramayana", "book": "Ramayana", "position": "Kanda 5, Sarga 035, Verse 027"}
{"quote": "na hi me saṃprayātasya tvām ito nayato 'ṅgane anugantuṃ gatiṃ śaktāḥ sarve laṅkānivāsinaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 028"}
{"quote": "yathaivāham iha prāptas tathaivāham asaṃśayam yāsyāmi paśya vaidehi tvām udyamya vihāyasaṃ", "category": "Epic, Ramayana", "book": "Ramayana", "position": "Kanda 5, Sarga 035, Verse 029"}
{"quote": "maithilī tu hariśreṣṭhāc chrutvā vacanam adbhutam harṣavismitasarvāṅgī hanūmantam athābravīt", "category": "Epic, Ramayana", "book": "Ramayana", "position": "Kanda 5, Sarga 035, Verse 030"}
{"quote": "hanūman dūram adhvanaṃ kathaṃ māṃ voḍhum icchasi tad eva khalu te manye kapitvaṃ hariyūthapa", "category": "Epic, Ramayana", "book": "Ramayana", "position": "Kanda 5, Sarga 035, Verse 031"}
{"quote": "kathaṃ vālpaśarīras tvaṃ mām ito netum icchasi sakāśaṃ mānavendrasya bhartur me plavagarṣabha", "category": "Epic, Ramayana", "book": "Ramayana", "position": "Kanda 5, Sarga 035, Verse 032"}
{"quote": "sītāyā vacanaṃ śrutvā hanūmān mārutātmajaḥ cintayām āsa lakṣmīvān navaṃ paribhavaṃ kṛtam", "category": "Epic, Ramayana", "book": "Ramayana", "position": "Kanda 5, Sarga 035, Verse 033"}
{"quote": "na me jānāti sattvaṃ vā prabhāvaṃ vāsitekṣaṇā tasmāt paśyatu vaidehī yad rūpaṃ mama kāmataḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 034"}
{"quote": "iti saṃcintya hanumāṃs tadā plavagasattamaḥ darśayām āsa vaidehyāḥ svarūpam arimardanaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 035"}
{"quote": "sa tasmāt pādapād dhīmān āplutya plavagarṣabhaḥ tato vardhitum ārebhe sītāpratyayakāraṇāt", "category": "Epic, Ramayana", "book": "Ramayana", "position": "Kanda 5, Sarga 035, Verse 036"}
{"quote": "merumandārasaṃkāśo babhau dīptānalaprabhaḥ agrato vyavatasthe ca sītāyā vānararṣabhaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 037"}
{"quote": "hariḥ parvatasaṃkāśas tāmravaktro mahābalaḥ vajradaṃṣṭranakho bhīmo vaidehīm idam abravīt", "category": "Epic, Ramayana", "book": "Ramayana", "position": "Kanda 5, Sarga 035, Verse 038"}
{"quote": "saparvatavanoddeśāṃ sāṭṭaprākāratoraṇām laṅkām imāṃ sanathāṃ vā nayituṃ śaktir asti me", "category": "Epic, Ramayana", "book": "Ramayana", "position": "Kanda 5, Sarga 035, Verse 039"}
{"quote": "tad avasthāpya tāṃ buddhir alaṃ devi vikāṅkṣayā viśokaṃ kuru vaidehi rāghavaṃ sahalakṣmaṇam", "category": "Epic, Ramayana", "book": "Ramayana", "position": "Kanda 5, Sarga 035, Verse 040"}
{"quote": "taṃ dṛṣṭvācalasaṃkāśam uvāca janakātmajā padmapatraviśālākṣī mārutasyaurasaṃ sutam", "category": "Epic, Ramayana", "book": "Ramayana", "position": "Kanda 5, Sarga 035, Verse 041"}
{"quote": "tava sattvaṃ balaṃ caiva vijānāmi mahākape vāyor iva gatiṃ cāpi tejaś cāgnir ivādbhutam", "category": "Epic, Ramayana", "book": "Ramayana", "position": "Kanda 5, Sarga 035, Verse 042"}
{"quote": "prākṛto 'nyaḥ kathaṃ cemāṃ bhūmim āgantum arhati udadher aprameyasya pāraṃ vānarapuṃgava", "category": "Epic, Ramayana", "book": "Ramayana", "position": "Kanda 5, Sarga 035, Verse 043"}
{"quote": "jānāmi gamane śaktiṃ nayane cāpi te mama avaśyaṃ sāmpradhāryāśu kāryasiddhir ihātmanaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 044"}
{"quote": "ayuktaṃ tu kapiśreṣṭha mayā gantuṃ tvayā saha vāyuvegasavegasya vego māṃ mohayet tava", "category": "Epic, Ramayana", "book": "Ramayana", "position": "Kanda 5, Sarga 035, Verse 045"}
{"quote": "aham ākāśam āsaktā upary upari sāgaram prapateyaṃ hi te pṛṣṭhād bhayād vegena gacchataḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 046"}
{"quote": "patitā sāgare cāhaṃ timinakrajhaṣākule bhayeyam āśu vivaśā yādasām annam uttamam", "category": "Epic, Ramayana", "book": "Ramayana", "position": "Kanda 5, Sarga 035, Verse 047"}
{"quote": "na ca śakṣye tvayā sārdhaṃ gantuṃ śatruvināśana kalatravati saṃdehas tvayy api syād asaṃśayam", "category": "Epic, Ramayana", "book": "Ramayana", "position": "Kanda 5, Sarga 035, Verse 048"}
{"quote": "hriyamāṇāṃ tu māṃ dṛṣṭvā rākṣasā bhīmavikramāḥ anugaccheyur ādiṣṭā rāvaṇena durātmanā", "category": "Epic, Ramayana", "book": "Ramayana", "position": "Kanda 5, Sarga 035, Verse 049"}
{"quote": "tais tvaṃ parivṛtaḥ śūraiḥ śūlam udgara pāṇibhiḥ bhaves tvaṃ saṃśayaṃ prāpto mayā vīra kalatravān", "category": "Epic, Ramayana", "book": "Ramayana", "position": "Kanda 5, Sarga 035, Verse 050"}
{"quote": "sāyudhā bahavo vyomni rākṣasās tvaṃ nirāyudhaḥ kathaṃ śakṣyasi saṃyātuṃ māṃ caiva parirakṣitum", "category": "Epic, Ramayana", "book": "Ramayana", "position": "Kanda 5, Sarga 035, Verse 051"}
{"quote": "yudhyamānasya rakṣobhis tatas taiḥ krūrakarmabhiḥ prapateyaṃ hi te pṛṣṭhad bhayārtā kapisattama", "category": "Epic, Ramayana", "book": "Ramayana", "position": "Kanda 5, Sarga 035, Verse 052"}
{"quote": "atha rakṣāṃsi bhīmāni mahānti balavanti ca kathaṃ cit sāmparāye tvāṃ jayeyuḥ kapisattama", "category": "Epic, Ramayana", "book": "Ramayana", "position": "Kanda 5, Sarga 035, Verse 053"}
{"quote": "atha vā yudhyamānasya pateyaṃ vimukhasya te patitāṃ ca gṛhītvā māṃ nayeyuḥ pāparākṣasāḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 054"}
{"quote": "māṃ vā hareyus tvaddhastād viśaseyur athāpi vā avyavasthau hi dṛśyete yuddhe jayaparājayau", "category": "Epic, Ramayana", "book": "Ramayana", "position": "Kanda 5, Sarga 035, Verse 055"}
{"quote": "ahaṃ vāpi vipadyeyaṃ rakṣobhir abhitarjitā tvatprayatno hariśreṣṭha bhaven niṣphala eva tu", "category": "Epic, Ramayana", "book": "Ramayana", "position": "Kanda 5, Sarga 035, Verse 056"}
{"quote": "kāmaṃ tvam api paryāpto nihantuṃ sarvarākṣasān rāghavasya yaśo hīyet tvayā śastais tu rākṣasaiḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 057"}
{"quote": "atha vādāya rakṣāṃsi nyasyeyuḥ saṃvṛte hi mām yatra te nābhijānīyur harayo nāpi rāghavaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 058"}
{"quote": "ārambhas tu madartho 'yaṃ tatas tava nirarthakaḥ tvayā hi saha rāmasya mahān āgamane guṇaḥ", "category": "Epic, Ramayana", "book": "Ramayana", "position": "Kanda 5, Sarga 035, Verse 059"}
{"quote": "mayi jīvitam āyattaṃ rāghavasya mahātmanaḥ bhrātṝṇāṃ ca mahābāho tava rājakulasya ca", "category": "Epic, Ramayana", "book": "Ramayana", "position": "Kanda 5, Sarga 035, Verse 060"}
{"quote": "tau nirāśau madarthe tu śokasaṃtāpakarśitau saha sarvarkṣaharibhis tyakṣyataḥ prāṇasaṃgraham", "category": "Epic, Ramayana", "book": "Ramayana", "position": "Kanda 5, Sarga 035, Verse 061"}
{"quote": "bhartur bhaktiṃ puraskṛtya rāmād anyasya vānara nāhaṃ spraṣṭuṃ padā gātram iccheyaṃ vānarottama", "category": "Epic, Ramayana", "book": "Ramayana", "position": "Kanda 5, Sarga 035, Verse 062"}
{"quote": "yad ahaṃ gātrasaṃsparśaṃ rāvaṇasya gatā balāt anīśā kiṃ kariṣyāmi vināthā vivaśā satī", "category": "Epic, Ramayana", "book": "Ramayana", "position": "Kanda 5, Sarga 035, Verse 063"}
{"quote": "yadi rāmo daśagrīvam iha hatvā sarākṣasaṃ mām ito gṛhya gaccheta tat tasya sadṛśaṃ bhavet", "category": "Epic, Ramayana", "book": "Ramayana", "position": "Kanda 5, Sarga 035, Verse 064"}
{"quote": "śrutā hi dṛṣṭāś ca mayā parākramā mahātmanas tasya raṇāvamardinaḥ na devagandharvabhujaṃgarākṣasā bhavanti rāmeṇa samā hi saṃyuge", "category": "Epic, Ramayana", "book": "Ramayana", "position": "Kanda 5, Sarga 035, Verse 065"}
{"quote": "samīkṣya taṃ saṃyati citrakārmukaṃ mahābalaṃ vāsavatulyavikramam salakṣmaṇaṃ ko viṣaheta rāghavaṃ hutāśanaṃ dīptam ivānileritam", "category": "Epic, Ramayana", "book": "Ramayana", "position": "Kanda 5, Sarga 035, Verse 066"}
{"quote": "salakṣmaṇaṃ rāghavam ājimardanaṃ diśāgajaṃ mattam iva vyavasthitam saheta ko vānaramukhya saṃyuge yugāntasūryapratimaṃ śarārciṣam", "category": "Epic, Ramayana", "book": "Ramayana", "position": "Kanda 5, Sarga 035, Verse 067"}
{"quote": "sa me hariśreṣṭha salakṣmaṇaṃ patiṃ sayūthapaṃ kṣipram ihopapādaya cirāya rāmaṃ prati śokakarśitāṃ kuruṣva māṃ vānaramukhya harṣitām", "category": "Epic, Ramayana", "book": "Ramayana", "position": "Kanda 5, Sarga 035, Verse 068"}
{"quote": "tataḥ sa kapiśārdūlas tena vākyena harṣitaḥ sītām uvāca tac chrutvā vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 001"}
{"quote": "yuktarūpaṃ tvayā devi bhāṣitaṃ śubhadarśane sadṛśaṃ strīsvabhāvasya sādhvīnāṃ vinayasya ca", "category": "Epic, Ramayana", "book": "Ramayana", "position": "Kanda 5, Sarga 036, Verse 002"}
{"quote": "strītvaṃ na tu samarthaṃ hi sāgaraṃ vyativartitum mām adhiṣṭhāya vistīrṇaṃ śatayojanam āyatam", "category": "Epic, Ramayana", "book": "Ramayana", "position": "Kanda 5, Sarga 036, Verse 003"}
{"quote": "dvitīyaṃ kāraṇaṃ yac ca bravīṣi vinayānvite rāmād anyasya nārhāmi saṃsparśam iti jānaki", "category": "Epic, Ramayana", "book": "Ramayana", "position": "Kanda 5, Sarga 036, Verse 004"}
{"quote": "etat te devi sadṛśaṃ patnyās tasya mahātmanaḥ kā hy anyā tvām ṛte devi brūyād vacanam īdṛśam", "category": "Epic, Ramayana", "book": "Ramayana", "position": "Kanda 5, Sarga 036, Verse 005"}
{"quote": "śroṣyate caiva kākutsthaḥ sarvaṃ niravaśeṣataḥ ceṣṭitaṃ yat tvayā devi bhāṣitaṃ mama cāgrataḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 006"}
{"quote": "kāraṇair bahubhir devi rāma priyacikīrṣayā snehapraskannamanasā mayaitat samudīritam", "category": "Epic, Ramayana", "book": "Ramayana", "position": "Kanda 5, Sarga 036, Verse 007"}
{"quote": "laṅkāyā duṣpraveśatvād dustaratvān mahodadheḥ sāmarthyād ātmanaś caiva mayaitat samudāhṛtam", "category": "Epic, Ramayana", "book": "Ramayana", "position": "Kanda 5, Sarga 036, Verse 008"}
{"quote": "icchāmi tvāṃ samānetum adyaiva raghubandhunā gurusnehena bhaktyā ca nānyathā tad udāhṛtam", "category": "Epic, Ramayana", "book": "Ramayana", "position": "Kanda 5, Sarga 036, Verse 009"}
{"quote": "yadi notsahase yātuṃ mayā sārdham anindite abhijñānaṃ prayaccha tvaṃ jānīyād rāghavo hi yat", "category": "Epic, Ramayana", "book": "Ramayana", "position": "Kanda 5, Sarga 036, Verse 010"}
{"quote": "evam uktā hanumatā sītā surasutopamā uvāca vacanaṃ mandaṃ bāṣpapragrathitākṣaram", "category": "Epic, Ramayana", "book": "Ramayana", "position": "Kanda 5, Sarga 036, Verse 011"}
{"quote": "idaṃ śreṣṭham abhijñānaṃ brūyās tvaṃ tu mama priyam śailasya citrakūṭasya pāde pūrvottare tadā", "category": "Epic, Ramayana", "book": "Ramayana", "position": "Kanda 5, Sarga 036, Verse 012"}
{"quote": "tāpasāśramavāsinyāḥ prājyamūlaphalodake tasmin siddhāśrame deśe mandākinyā adūrataḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 013"}
{"quote": "tasyopavanaṣaṇḍeṣu nānāpuṣpasugandhiṣu vihṛtya salilaklinnā tavāṅke samupāviśam", "category": "Epic, Ramayana", "book": "Ramayana", "position": "Kanda 5, Sarga 036, Verse 014"}
{"quote": "paryāyeṇa prasuptaś ca mamāṅke bharatāgrajaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 015"}
{"quote": "tato māṃsasamāyukto vāyasaḥ paryatuṇḍayat tam ahaṃ loṣṭam udyamya vārayāmi sma vāyasaṃ", "category": "Epic, Ramayana", "book": "Ramayana", "position": "Kanda 5, Sarga 036, Verse 016"}
{"quote": "dārayan sa ca māṃ kākas tatraiva parilīyate na cāpy uparaman māṃsād bhakṣārthī balibhojanaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 017"}
{"quote": "utkarṣantyāṃ ca raśanāṃ kruddhāyāṃ mayi pakṣiṇe sraṃsamāne ca vasane tato dṛṣṭā tvayā hy aham", "category": "Epic, Ramayana", "book": "Ramayana", "position": "Kanda 5, Sarga 036, Verse 018"}
{"quote": "tvayā vihasitā cāhaṃ kruddhā saṃlajjitā tadā bhakṣya gṛddhena kālena dāritā tvām upāgatā", "category": "Epic, Ramayana", "book": "Ramayana", "position": "Kanda 5, Sarga 036, Verse 019"}
{"quote": "āsīnasya ca te śrāntā punar utsaṅgam āviśam krudhyantī ca prahṛṣṭena tvayāhaṃ parisāntvitā", "category": "Epic, Ramayana", "book": "Ramayana", "position": "Kanda 5, Sarga 036, Verse 020"}
{"quote": "bāṣpapūrṇamukhī mandaṃ cakṣuṣī parimārjatī lakṣitāhaṃ tvayā nātha vāyasena prakopitā", "category": "Epic, Ramayana", "book": "Ramayana", "position": "Kanda 5, Sarga 036, Verse 021"}
{"quote": "āśīviṣa iva kruddhaḥ śvasān vākyam abhāṣathāḥ kena te nāganāsoru vikṣataṃ vai stanāntaram kaḥ krīḍati saroṣeṇa pañcavaktreṇa bhoginā", "category": "Epic, Ramayana", "book": "Ramayana", "position": "Kanda 5, Sarga 036, Verse 022"}
{"quote": "vīkṣamāṇas tatas taṃ vai vāyasaṃ samavaikṣathāḥ nakhaiḥ sarudhirais tīkṣṇair mām evābhimukhaṃ sthitam", "category": "Epic, Ramayana", "book": "Ramayana", "position": "Kanda 5, Sarga 036, Verse 023"}
{"quote": "putraḥ kila sa śakrasya vāyasaḥ patatāṃ varaḥ dharāntaracaraḥ śīghraṃ pavanasya gatau samaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 024"}
{"quote": "tatas tasmin mahābāhuḥ kopasaṃvartitekṣaṇaḥ vāyase kṛtavān krūrāṃ matiṃ matimatāṃ vara", "category": "Epic, Ramayana", "book": "Ramayana", "position": "Kanda 5, Sarga 036, Verse 025"}
{"quote": "sa darbhasaṃstarād gṛhya brahmaṇo 'streṇa yojayaḥ sa dīpta iva kālāgnir jajvālābhimukho dvijam", "category": "Epic, Ramayana", "book": "Ramayana", "position": "Kanda 5, Sarga 036, Verse 026"}
{"quote": "cikṣepitha pradīptāṃ tām iṣīkāṃ vāyasaṃ prati anusṛṣṭas tadā kālo jagāma vividhāṃ gatim trāṇakāma imaṃ lokaṃ sarvaṃ vai vicacāra ha", "category": "Epic, Ramayana", "book": "Ramayana", "position": "Kanda 5, Sarga 036, Verse 027"}
{"quote": "sa pitrā ca parityaktaḥ suraiḥ sarvair maharṣibhiḥ trīṃl lokān saṃparikramya tvām eva śaraṇaṃ gataḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 028"}
{"quote": "taṃ tvaṃ nipatitaṃ bhūmau śaraṇyaḥ śaraṇāgatam vadhārham api kākutstha kṛpayā paryapālayaḥ na śarma labdhvā lokeṣu tvām eva śaraṇaṃ gataḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 029"}
{"quote": "paridyūnaṃ viṣaṇṇaṃ ca sa tvam āyāntam uktavān moghaṃ kartuṃ na śakyaṃ tu brāhmam astraṃ tad ucyatām", "category": "Epic, Ramayana", "book": "Ramayana", "position": "Kanda 5, Sarga 036, Verse 030"}
{"quote": "tatas tasyākṣi kākasya hinasti sma sa dakṣiṇam", "category": "Epic, Ramayana", "book": "Ramayana", "position": "Kanda 5, Sarga 036, Verse 031"}
{"quote": "sa te tadā namaskṛtvā rājñe daśarathāya ca tvayā vīra visṛṣṭas tu pratipede svam ālayam", "category": "Epic, Ramayana", "book": "Ramayana", "position": "Kanda 5, Sarga 036, Verse 032"}
{"quote": "matkṛte kākamātre 'pi brahmāstraṃ samudīritam kasmād yo māṃ harat tvattaḥ kṣamase taṃ mahīpate", "category": "Epic, Ramayana", "book": "Ramayana", "position": "Kanda 5, Sarga 036, Verse 033"}
{"quote": "sa kuruṣva mahotsāhaṃ kṛpāṃ mayi nararṣabha ānṛśaṃsyaṃ paro dharmas tvatta eva mayā śrutaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 034"}
{"quote": "jānāmi tvāṃ mahāvīryaṃ mahotsāhaṃ mahābalam apārapāram akṣobhyaṃ gāmbhīryāt sāgaropamam bhartāraṃ sasamudrāyā dharaṇyā vāsavopamam", "category": "Epic, Ramayana", "book": "Ramayana", "position": "Kanda 5, Sarga 036, Verse 035"}
{"quote": "evam astravidāṃ śreṣṭhaḥ sattvavān balavān api kimartham astraṃ rakṣaḥsu na yojayasi rāghava", "category": "Epic, Ramayana", "book": "Ramayana", "position": "Kanda 5, Sarga 036, Verse 036"}
{"quote": "na nāgā nāpi gandharvā nāsurā na marudgaṇāḥ rāmasya samare vegaṃ śaktāḥ prati samādhitum", "category": "Epic, Ramayana", "book": "Ramayana", "position": "Kanda 5, Sarga 036, Verse 037"}
{"quote": "tasyā vīryavataḥ kaś cid yady asti mayi saṃbhramaḥ kimarthaṃ na śarais tīkṣṇaiḥ kṣayaṃ nayati rākṣasān", "category": "Epic, Ramayana", "book": "Ramayana", "position": "Kanda 5, Sarga 036, Verse 038"}
{"quote": "bhrātur ādeśam ādāya lakṣmaṇo vā paraṃtapaḥ kasya hetor na māṃ vīraḥ paritrāti mahābalaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 039"}
{"quote": "yadi tau puruṣavyāghrau vāyvindrasamatejasau surāṇām api durdharṣo kimarthaṃ mām upekṣataḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 040"}
{"quote": "mamaiva duṣkṛtaṃ kiṃ cin mahad asti na saṃśayaḥ samarthāv api tau yan māṃ nāvekṣete paraṃtapau", "category": "Epic, Ramayana", "book": "Ramayana", "position": "Kanda 5, Sarga 036, Verse 041"}
{"quote": "kausalyā lokabhartāraṃ suṣuve yaṃ manasvinī taṃ mamārthe sukhaṃ pṛccha śirasā cābhivādaya", "category": "Epic, Ramayana", "book": "Ramayana", "position": "Kanda 5, Sarga 036, Verse 042"}
{"quote": "srajaś ca sarvaratnāni priyā yāś ca varāṅganāḥ aiśvaryaṃ ca viśālāyāṃ pṛthivyām api durlabham", "category": "Epic, Ramayana", "book": "Ramayana", "position": "Kanda 5, Sarga 036, Verse 043"}
{"quote": "pitaraṃ mātaraṃ caiva saṃmānyābhiprasādya ca anupravrajito rāmaṃ sumitrā yena suprajāḥ ānukūlyena dharmātmā tyaktvā sukham anuttamam", "category": "Epic, Ramayana", "book": "Ramayana", "position": "Kanda 5, Sarga 036, Verse 044"}
{"quote": "anugacchati kākutsthaṃ bhrātaraṃ pālayan vane siṃhaskandho mahābāhur manasvī priyadarśanaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 045"}
{"quote": "pitṛvad vartate rāme mātṛvan māṃ samācaran hriyamāṇāṃ tadā vīro na tu māṃ veda lakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 046"}
{"quote": "vṛddhopasevī lakṣmīvāñ śakto na bahubhāṣitā rājaputraḥ priyaśreṣṭhaḥ sadṛśaḥ śvaśurasya me", "category": "Epic, Ramayana", "book": "Ramayana", "position": "Kanda 5, Sarga 036, Verse 047"}
{"quote": "mattaḥ priyataro nityaṃ bhrātā rāmasya lakṣmaṇaḥ niyukto dhuri yasyāṃ tu tām udvahati vīryavān", "category": "Epic, Ramayana", "book": "Ramayana", "position": "Kanda 5, Sarga 036, Verse 048"}
{"quote": "yaṃ dṛṣṭvā rāghavo naiva vṛddham āryam anusmarat sa mamārthāya kuśalaṃ vaktavyo vacanān mama mṛdur nityaṃ śucir dakṣaḥ priyo rāmasya lakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 049"}
{"quote": "idaṃ brūyāś ca me nāthaṃ śūraṃ rāmaṃ punaḥ punaḥ jīvitaṃ dhārayiṣyāmi māsaṃ daśarathātmaja ūrdhvaṃ māsān na jīveyaṃ satyenāhaṃ bravīmi te", "category": "Epic, Ramayana", "book": "Ramayana", "position": "Kanda 5, Sarga 036, Verse 050"}
{"quote": "rāvaṇenoparuddhāṃ māṃ nikṛtyā pāpakarmaṇā trātum arhasi vīra tvaṃ pātālād iva kauśikīm", "category": "Epic, Ramayana", "book": "Ramayana", "position": "Kanda 5, Sarga 036, Verse 051"}
{"quote": "tato vastragataṃ muktvā divyaṃ cūḍāmaṇiṃ śubham pradeyo rāghavāyeti sītā hanumate dadau", "category": "Epic, Ramayana", "book": "Ramayana", "position": "Kanda 5, Sarga 036, Verse 052"}
{"quote": "pratigṛhya tato vīro maṇiratnam anuttamam aṅgulyā yojayām āsa na hy asyā prābhavad bhujaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 053"}
{"quote": "maṇiratnaṃ kapivaraḥ pratigṛhyābhivādya ca sītāṃ pradakṣiṇaṃ kṛtvā praṇataḥ pārśvataḥ sthitaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 054"}
{"quote": "harṣeṇa mahatā yuktaḥ sītādarśanajena saḥ hṛdayena gato rāmaṃ śarīreṇa tu viṣṭhitaḥ", "category": "Epic, Ramayana", "book": "Ramayana", "position": "Kanda 5, Sarga 036, Verse 055"}
{"quote": "maṇivaram upagṛhya taṃ mahārhaṃ janakanṛpātmajayā dhṛtaṃ prabhāvāt girivarapavanāvadhūtamuktaḥ sukhitamanāḥ pratisaṃkramaṃ prapede", "category": "Epic, Ramayana", "book": "Ramayana", "position": "Kanda 5, Sarga 036, Verse 056"}
{"quote": "maṇiṃ dattvā tataḥ sītā hanūmantam athābravīt abhijñānam abhijñātam etad rāmasya tattvataḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 001"}
{"quote": "maṇiṃ tu dṛṣṭvā rāmo vai trayāṇāṃ saṃsmariṣyati vīro jananyā mama ca rājño daśarathasya ca", "category": "Epic, Ramayana", "book": "Ramayana", "position": "Kanda 5, Sarga 037, Verse 002"}
{"quote": "sa bhūyas tvaṃ samutsāhe codito harisattama asmin kāryasamārambhe pracintaya yaduttaram", "category": "Epic, Ramayana", "book": "Ramayana", "position": "Kanda 5, Sarga 037, Verse 003"}
{"quote": "tvam asmin kāryaniryoge pramāṇaṃ harisattama tasya cintaya yo yatno duḥkhakṣayakaro bhavet", "category": "Epic, Ramayana", "book": "Ramayana", "position": "Kanda 5, Sarga 037, Verse 004"}
{"quote": "sa tatheti pratijñāya mārutir bhīmavikramaḥ śirasāvandya vaidehīṃ gamanāyopacakrame", "category": "Epic, Ramayana", "book": "Ramayana", "position": "Kanda 5, Sarga 037, Verse 005"}
{"quote": "jñātvā saṃprasthitaṃ devī vānaraṃ mārutātmajam bāṣpagadgadayā vācā maithilī vākyam abravīt", "category": "Epic, Ramayana", "book": "Ramayana", "position": "Kanda 5, Sarga 037, Verse 006"}
{"quote": "kuśalaṃ hanuman brūyāḥ sahitau rāmalakṣmaṇau sugrīvaṃ ca sahāmātyaṃ vṛddhān sarvāṃś ca vānarān", "category": "Epic, Ramayana", "book": "Ramayana", "position": "Kanda 5, Sarga 037, Verse 007"}
{"quote": "yathā ca sa mahābāhur māṃ tārayati rāghavaḥ asmād duḥkhāmbusaṃrodhāt tvaṃ samādhātum arhasi", "category": "Epic, Ramayana", "book": "Ramayana", "position": "Kanda 5, Sarga 037, Verse 008"}
{"quote": "jīvantīṃ māṃ yathā rāmaḥ saṃbhāvayati kīrtimān tat tvayā hanuman vācyaṃ vācā dharmam avāpnuhi", "category": "Epic, Ramayana", "book": "Ramayana", "position": "Kanda 5, Sarga 037, Verse 009"}
{"quote": "nityam utsāhayuktāś ca vācaḥ śrutvā mayeritāḥ vardhiṣyate dāśaratheḥ pauruṣaṃ madavāptaye", "category": "Epic, Ramayana", "book": "Ramayana", "position": "Kanda 5, Sarga 037, Verse 010"}
{"quote": "matsaṃdeśayutā vācas tvattaḥ śrutvaiva rāghavaḥ parākramavidhiṃ vīro vidhivat saṃvidhāsyati", "category": "Epic, Ramayana", "book": "Ramayana", "position": "Kanda 5, Sarga 037, Verse 011"}
{"quote": "sītāyās tad vacaḥ śrutvā hanumān mārutātmajaḥ śirasy añjalim ādhāya vākyam uttaram abravīt", "category": "Epic, Ramayana", "book": "Ramayana", "position": "Kanda 5, Sarga 037, Verse 012"}
{"quote": "kṣipram eṣyati kākutstho haryṛkṣapravarair vṛtaḥ yas te yudhi vijityārīñ śokaṃ vyapanayiṣyati", "category": "Epic, Ramayana", "book": "Ramayana", "position": "Kanda 5, Sarga 037, Verse 013"}
{"quote": "na hi paśyāmi martyeṣu nāmareṣv asureṣu vā yas tasya vamato bāṇān sthātum utsahate 'grataḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 014"}
{"quote": "apy arkam api parjanyam api vaivasvataṃ yamam sa hi soḍhuṃ raṇe śaktas tavahetor viśeṣataḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 015"}
{"quote": "sa hi sāgaraparyantāṃ mahīṃ śāsitum īhate tvan nimitto hi rāmasya jayo janakanandini", "category": "Epic, Ramayana", "book": "Ramayana", "position": "Kanda 5, Sarga 037, Verse 016"}
{"quote": "tasya tad vacanaṃ śrutvā samyak satyaṃ subhāṣitam jānakī bahu mene 'tha vacanaṃ cedam abravīt", "category": "Epic, Ramayana", "book": "Ramayana", "position": "Kanda 5, Sarga 037, Verse 017"}
{"quote": "tatas taṃ prasthitaṃ sītā vīkṣamāṇā punaḥ punaḥ bhartuḥ snehānvitaṃ vākyaṃ sauhārdād anumānayat", "category": "Epic, Ramayana", "book": "Ramayana", "position": "Kanda 5, Sarga 037, Verse 018"}
{"quote": "yadi vā manyase vīra vasaikāham ariṃdama kasmiṃś cit saṃvṛte deśe viśrāntaḥ śvo gamiṣyasi", "category": "Epic, Ramayana", "book": "Ramayana", "position": "Kanda 5, Sarga 037, Verse 019"}
{"quote": "mama ced alpabhāgyāyāḥ sāmnidhyāt tava vīryavān asya śokasya mahato muhūrtaṃ mokṣaṇaṃ bhavet", "category": "Epic, Ramayana", "book": "Ramayana", "position": "Kanda 5, Sarga 037, Verse 020"}
{"quote": "gate hi hariśārdūla punarāgamanāya tu prāṇānām api saṃdeho mama syān nātra saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 021"}
{"quote": "tavādarśanajaḥ śoko bhūyo māṃ paritāpayet duḥkhād duḥkhaparāmṛṣṭāṃ dīpayann iva vānara", "category": "Epic, Ramayana", "book": "Ramayana", "position": "Kanda 5, Sarga 037, Verse 022"}
{"quote": "ayaṃ ca vīra saṃdehas tiṣṭhatīva mamāgrataḥ sumahāṃs tvatsahāyeṣu haryṛkṣeṣu harīśvara", "category": "Epic, Ramayana", "book": "Ramayana", "position": "Kanda 5, Sarga 037, Verse 023"}
{"quote": "kathaṃ nu khalu duṣpāraṃ tariṣyanti mahodadhim tāni haryṛkṣasainyāni tau vā naravarātmajau", "category": "Epic, Ramayana", "book": "Ramayana", "position": "Kanda 5, Sarga 037, Verse 024"}
{"quote": "trayāṇām eva bhūtānāṃ sāgarasyeha laṅghane śaktiḥ syād vainateyasya tava vā mārutasya vā", "category": "Epic, Ramayana", "book": "Ramayana", "position": "Kanda 5, Sarga 037, Verse 025"}
{"quote": "tad asmin kāryaniryoge vīraivaṃ duratikrame kiṃ paśyasi samādhānaṃ tvaṃ hi kāryavidāṃ varaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 026"}
{"quote": "kāmam asya tvam evaikaḥ kāryasya parisādhane paryāptaḥ paravīraghna yaśasyas te balodayaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 027"}
{"quote": "balaiḥ samagrair yadi māṃ rāvaṇaṃ jitya saṃyuge vijayī svapuraṃ yāyāt tat tu me syād yaśaskaram", "category": "Epic, Ramayana", "book": "Ramayana", "position": "Kanda 5, Sarga 037, Verse 028"}
{"quote": "balais tu saṃkulāṃ kṛtvā laṅkāṃ parabalārdanaḥ māṃ nayed yadi kākutsthas tat tasya sadṛśaṃ bhavet", "category": "Epic, Ramayana", "book": "Ramayana", "position": "Kanda 5, Sarga 037, Verse 029"}
{"quote": "tad yathā tasya vikrāntam anurūpaṃ mahātmanaḥ bhaved āhava śūrasya tathā tvam upapādaya", "category": "Epic, Ramayana", "book": "Ramayana", "position": "Kanda 5, Sarga 037, Verse 030"}
{"quote": "tad arthopahitaṃ vākyaṃ sahitaṃ hetusaṃhitam niśamya hanumāñ śeṣaṃ vākyam uttaram abravīt", "category": "Epic, Ramayana", "book": "Ramayana", "position": "Kanda 5, Sarga 037, Verse 031"}
{"quote": "devi haryṛkṣasainyānām īśvaraḥ plavatāṃ varaḥ sugrīvaḥ sattvasaṃpannas tavārthe kṛtaniścayaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 032"}
{"quote": "sa vānarasahasrāṇāṃ koṭībhir abhisaṃvṛtaḥ kṣipram eṣyati vaidehi rākṣasānāṃ nibarhaṇaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 033"}
{"quote": "tasya vikramasaṃpannāḥ sattvavanto mahābalāḥ manaḥsaṃkalpasaṃpātā nideśe harayaḥ sthitāḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 034"}
{"quote": "yeṣāṃ nopari nādhastān na tiryak sajjate gatiḥ na ca karmasu sīdanti mahatsv amitatejasaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 035"}
{"quote": "asakṛt tair mahotsahaiḥ sasāgaradharādharā pradakṣiṇīkṛtā bhūmir vāyumārgānusāribhiḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 036"}
{"quote": "madviśiṣṭāś ca tulyāś ca santi tatra vanaukasaḥ mattaḥ pratyavaraḥ kaś cin nāsti sugrīvasaṃnidhau", "category": "Epic, Ramayana", "book": "Ramayana", "position": "Kanda 5, Sarga 037, Verse 037"}
{"quote": "ahaṃ tāvad iha prāptaḥ kiṃ punas te mahābalāḥ na hi prakṛṣṭāḥ preṣyante preṣyante hītare janāḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 038"}
{"quote": "tad alaṃ paritāpena devi śoko vyapaitu te ekotpātena te laṅkām eṣyanti hariyūthapāḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 039"}
{"quote": "mama pṛṣṭhagatau tau ca candrasūryāv ivoditau tvatsakāśaṃ mahāsattvau nṛsiṃhāv āgamiṣyataḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 040"}
{"quote": "tau hi vīrau naravarau sahitau rāmalakṣmaṇau āgamya nagarīṃ laṅkāṃ sāyakair vidhamiṣyataḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 041"}
{"quote": "sagaṇaṃ rāvaṇaṃ hatvā rāghavo raghunandanaḥ tvām ādāya varārohe svapuraṃ pratiyāsyati", "category": "Epic, Ramayana", "book": "Ramayana", "position": "Kanda 5, Sarga 037, Verse 042"}
{"quote": "tad āśvasihi bhadraṃ te bhava tvaṃ kālakāṅkṣiṇī nacirād drakṣyase rāmaṃ prajvajantam ivānilam", "category": "Epic, Ramayana", "book": "Ramayana", "position": "Kanda 5, Sarga 037, Verse 043"}
{"quote": "nihate rākṣasendre ca saputrāmātyabāndhave tvaṃ sameṣyasi rāmeṇa śaśāṅkeneva rohiṇī", "category": "Epic, Ramayana", "book": "Ramayana", "position": "Kanda 5, Sarga 037, Verse 044"}
{"quote": "kṣipraṃ tvaṃ devi śokasya pāraṃ yāsyasi maithili rāvaṇaṃ caiva rāmeṇa nihataṃ drakṣyase 'cirāt", "category": "Epic, Ramayana", "book": "Ramayana", "position": "Kanda 5, Sarga 037, Verse 045"}
{"quote": "evam āśvasya vaidehīṃ hanūmān mārutātmajaḥ gamanāya matiṃ kṛtvā vaidehīṃ punar abravīt", "category": "Epic, Ramayana", "book": "Ramayana", "position": "Kanda 5, Sarga 037, Verse 046"}
{"quote": "tam arighnaṃ kṛtātmānaṃ kṣipraṃ drakṣyasi rāghavam lakṣmaṇaṃ ca dhanuṣpāṇiṃ laṅkādvāram upasthitam", "category": "Epic, Ramayana", "book": "Ramayana", "position": "Kanda 5, Sarga 037, Verse 047"}
{"quote": "nakhadaṃṣṭrāyudhān vīrān siṃhaśārdūlavikramān vānarān vāraṇendrābhān kṣipraṃ drakṣyasi saṃgatān", "category": "Epic, Ramayana", "book": "Ramayana", "position": "Kanda 5, Sarga 037, Verse 048"}
{"quote": "śailāmbudanikāśānāṃ laṅkāmalayasānuṣu nardatāṃ kapimukhyānām ārye yūthāny anekaśaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 049"}
{"quote": "sa tu marmaṇi ghoreṇa tāḍito manmatheṣuṇā na śarma labhate rāmaḥ siṃhārdita iva dvipaḥ", "category": "Epic, Ramayana", "book": "Ramayana", "position": "Kanda 5, Sarga 037, Verse 050"}
{"quote": "mā rudo devi śokena mā bhūt te manaso 'priyam śacīva pathyā śakreṇa bhartrā nāthavatī hy asi", "category": "Epic, Ramayana", "book": "Ramayana", "position": "Kanda 5, Sarga 037, Verse 051"}
{"quote": "rāmād viśiṣṭaḥ ko 'nyo 'sti kaś cit saumitriṇā samaḥ agnimārutakalpau tau bhrātarau tava saṃśrayau", "category": "Epic, Ramayana", "book": "Ramayana", "position": "Kanda 5, Sarga 037, Verse 052"}
{"quote": "nāsmiṃś ciraṃ vatsyasi devi deśe rakṣogaṇair adhyuṣito 'tiraudre na te cirād āgamanaṃ priyasya kṣamasva matsaṃgamakālamātram", "category": "Epic, Ramayana", "book": "Ramayana", "position": "Kanda 5, Sarga 037, Verse 053"}
{"quote": "śrutvā tu vacanaṃ tasya vāyusūnor mahātmanaḥ uvācātmahitaṃ vākyaṃ sītā surasutopamā", "category": "Epic, Ramayana", "book": "Ramayana", "position": "Kanda 5, Sarga 038, Verse 001"}
{"quote": "tvāṃ dṛṣṭvā priyavaktāraṃ saṃprahṛṣyāmi vānara ardhasaṃjātasasyeva vṛṣṭiṃ prāpya vasuṃdharā", "category": "Epic, Ramayana", "book": "Ramayana", "position": "Kanda 5, Sarga 038, Verse 002"}
{"quote": "yathā taṃ puruṣavyāghraṃ gātraiḥ śokābhikarśitaiḥ saṃspṛśeyaṃ sakāmāhaṃ tathā kuru dayāṃ mayi", "category": "Epic, Ramayana", "book": "Ramayana", "position": "Kanda 5, Sarga 038, Verse 003"}
{"quote": "abhijñānaṃ ca rāmasya dattaṃ harigaṇottama kṣiptām īṣikāṃ kākasya kopād ekākṣiśātanīm", "category": "Epic, Ramayana", "book": "Ramayana", "position": "Kanda 5, Sarga 038, Verse 004"}
{"quote": "manaḥśilāyās tikalo gaṇḍapārśve niveśitaḥ tvayā pranaṣṭe tilake taṃ kila smartum arhasi", "category": "Epic, Ramayana", "book": "Ramayana", "position": "Kanda 5, Sarga 038, Verse 005"}
{"quote": "sa vīryavān kathaṃ sītāṃ hṛtāṃ samanumanyase vasantīṃ rakṣasāṃ madhye mahendravaruṇopama", "category": "Epic, Ramayana", "book": "Ramayana", "position": "Kanda 5, Sarga 038, Verse 006"}
{"quote": "eṣa cūḍāmaṇir divyo mayā suparirakṣitaḥ etaṃ dṛṣṭvā prahṛṣyāmi vyasane tvām ivānagha", "category": "Epic, Ramayana", "book": "Ramayana", "position": "Kanda 5, Sarga 038, Verse 007"}
{"quote": "eṣa niryātitaḥ śrīmān mayā te vārisaṃbhavaḥ ataḥ paraṃ na śakṣyāmi jīvituṃ śokalālasā", "category": "Epic, Ramayana", "book": "Ramayana", "position": "Kanda 5, Sarga 038, Verse 008"}
{"quote": "asahyāni ca duḥkhāni vācaś ca hṛdayacchidaḥ rākṣasīnāṃ sughorāṇāṃ tvatkṛte marṣayāmy aham", "category": "Epic, Ramayana", "book": "Ramayana", "position": "Kanda 5, Sarga 038, Verse 009"}
{"quote": "dhārayiṣyāmi māsaṃ tu jīvitaṃ śatrusūdana māsād ūrdhvaṃ na jīviṣye tvayā hīnā nṛpātmaja", "category": "Epic, Ramayana", "book": "Ramayana", "position": "Kanda 5, Sarga 038, Verse 010"}
{"quote": "ghoro rākṣasarājo 'yaṃ dṛṣṭiś ca na sukhā mayi tvāṃ ca śrutvā vipadyantaṃ na jīveyam ahaṃ kṣaṇam", "category": "Epic, Ramayana", "book": "Ramayana", "position": "Kanda 5, Sarga 038, Verse 011"}
{"quote": "vaidehyā vacanaṃ śrutvā karuṇaṃ sāśrubhāṣitam athābravīn mahātejā hanumān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 038, Verse 012"}
{"quote": "tvacchokavimukho rāmo devi satyena te śape rāme śokābhibhūte tu lakṣmaṇaḥ paritapyate", "category": "Epic, Ramayana", "book": "Ramayana", "position": "Kanda 5, Sarga 038, Verse 013"}
{"quote": "dṛṣṭā kathaṃ cid bhavatī na kālaḥ pariśocitum imaṃ muhūrtaṃ duḥkhānām antaṃ drakṣyasi bhāmini", "category": "Epic, Ramayana", "book": "Ramayana", "position": "Kanda 5, Sarga 038, Verse 014"}
{"quote": "tāv ubhau puruṣavyāghrau rājaputrāv aninditau tvaddarśanakṛtotsāhau laṅkāṃ bhasmīkariṣyataḥ", "category": "Epic, Ramayana", "book": "Ramayana", "position": "Kanda 5, Sarga 038, Verse 015"}
{"quote": "hatvā tu samare krūraṃ rāvaṇaṃ saha bāndhavam rāghavau tvāṃ viśālākṣi svāṃ purīṃ prāpayiṣyataḥ", "category": "Epic, Ramayana", "book": "Ramayana", "position": "Kanda 5, Sarga 038, Verse 016"}
{"quote": "yat tu rāmo vijānīyād abhijñānam anindite prītisaṃjananaṃ tasya bhūyas tvaṃ dātum arhasi", "category": "Epic, Ramayana", "book": "Ramayana", "position": "Kanda 5, Sarga 038, Verse 017"}
{"quote": "sābravīd dattam eveha mayābhijñānam uttamam etad eva hi rāmasya dṛṣṭvā matkeśabhūṣaṇam śraddheyaṃ hanuman vākyaṃ tava vīra bhaviṣyati", "category": "Epic, Ramayana", "book": "Ramayana", "position": "Kanda 5, Sarga 038, Verse 018"}
{"quote": "sa taṃ maṇivaraṃ gṛhya śrīmān plavagasattamaḥ praṇamya śirasā devīṃ gamanāyopacakrame", "category": "Epic, Ramayana", "book": "Ramayana", "position": "Kanda 5, Sarga 038, Verse 019"}
{"quote": "tam utpātakṛtotsāham avekṣya haripuṃgavam vardhamānaṃ mahāvegam uvāca janakātmajā aśrupūrṇamukhī dīnā bāṣpagadgadayā girā", "category": "Epic, Ramayana", "book": "Ramayana", "position": "Kanda 5, Sarga 038, Verse 020"}
{"quote": "hanūman siṃhasaṃkāśau bhrātarau rāmalakṣmaṇau sugrīvaṃ ca sahāmātyaṃ sarvān brūyā anāmayam", "category": "Epic, Ramayana", "book": "Ramayana", "position": "Kanda 5, Sarga 038, Verse 021"}
{"quote": "yathā ca sa mahābāhur māṃ tārayati rāghavaḥ asmād duḥkhāmbusaṃrodhāt tat samādhātum arhasi", "category": "Epic, Ramayana", "book": "Ramayana", "position": "Kanda 5, Sarga 038, Verse 022"}
{"quote": "imaṃ ca tīvraṃ mama śokavegaṃ rakṣobhir ebhiḥ paribhartsanaṃ ca brūyās tu rāmasya gataḥ samīpaṃ śivaś ca te 'dhvāstu haripravīra", "category": "Epic, Ramayana", "book": "Ramayana", "position": "Kanda 5, Sarga 038, Verse 023"}
{"quote": "sa rājaputryā prativeditārthaḥ kapiḥ kṛtārthaḥ parihṛṣṭacetāḥ tad alpaśeṣaṃ prasamīkṣya kāryaṃ diśaṃ hy udīcīṃ manasā jagāma", "category": "Epic, Ramayana", "book": "Ramayana", "position": "Kanda 5, Sarga 038, Verse 024"}
{"quote": "sa ca vāgbhiḥ praśastābhir gamiṣyan pūjitas tayā tasmād deśād apakramya cintayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 039, Verse 001"}
{"quote": "alpaśeṣam idaṃ kāryaṃ dṛṣṭeyam asitekṣaṇā trīn upāyān atikramya caturtha iha dṛśyate", "category": "Epic, Ramayana", "book": "Ramayana", "position": "Kanda 5, Sarga 039, Verse 002"}
{"quote": "na sāma rakṣaḥsu guṇāya kalpate na danam arthopaciteṣu vartate na bhedasādhyā baladarpitā janāḥ parākramas tv eṣa mameha rocate", "category": "Epic, Ramayana", "book": "Ramayana", "position": "Kanda 5, Sarga 039, Verse 003"}
{"quote": "na cāsya kāryasya parākramād ṛte viniścayaḥ kaś cid ihopapadyate hṛtapravīrās tu raṇe hi rākṣasāḥ kathaṃ cid īyur yad ihādya mārdavam", "category": "Epic, Ramayana", "book": "Ramayana", "position": "Kanda 5, Sarga 039, Verse 004"}
{"quote": "kārye karmaṇi nirdiṣṭo yo bahūny api sādhayet pūrvakāryavirodhena sa kāryaṃ kartum arhati", "category": "Epic, Ramayana", "book": "Ramayana", "position": "Kanda 5, Sarga 039, Verse 005"}
{"quote": "na hy ekaḥ sādhako hetuḥ svalpasyāpīha karmaṇaḥ yo hy arthaṃ bahudhā veda sa samartho 'rthasādhane", "category": "Epic, Ramayana", "book": "Ramayana", "position": "Kanda 5, Sarga 039, Verse 006"}
{"quote": "ihaiva tāvat kṛtaniścayo hy ahaṃ yadi vrajeyaṃ plavageśvarālayam parātmasaṃmarda viśeṣatattvavit tataḥ kṛtaṃ syān mama bhartṛśāsanam", "category": "Epic, Ramayana", "book": "Ramayana", "position": "Kanda 5, Sarga 039, Verse 007"}
{"quote": "kathaṃ nu khalv adya bhavet sukhāgataṃ prasahya yuddhaṃ mama rākṣasaiḥ saha tathaiva khalv ātmabalaṃ ca sāravat samānayen māṃ ca raṇe daśānanaḥ", "category": "Epic, Ramayana", "book": "Ramayana", "position": "Kanda 5, Sarga 039, Verse 008"}
{"quote": "idam asya nṛśaṃsasya nandanopamam uttamam vanaṃ netramanaḥkāntaṃ nānādrumalatāyutam", "category": "Epic, Ramayana", "book": "Ramayana", "position": "Kanda 5, Sarga 039, Verse 009"}
{"quote": "idaṃ vidhvaṃsayiṣyāmi śuṣkaṃ vanam ivānalaḥ asmin bhagne tataḥ kopaṃ kariṣyati sa rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 039, Verse 010"}
{"quote": "tato mahat sāśvamahārathadvipaṃ balaṃ samāneṣv api rākṣasādhipaḥ triśūlakālāyasapaṭṭiśāyudhaṃ tato mahad yuddham idaṃ bhaviṣyati", "category": "Epic, Ramayana", "book": "Ramayana", "position": "Kanda 5, Sarga 039, Verse 011"}
{"quote": "ahaṃ tu taiḥ saṃyati caṇḍavikramaiḥ sametya rakṣobhir asaṃgavikramaḥ nihatya tad rāvaṇacoditaṃ balaṃ sukhaṃ gamiṣyāmi kapīśvarālayam", "category": "Epic, Ramayana", "book": "Ramayana", "position": "Kanda 5, Sarga 039, Verse 012"}
{"quote": "tato mārutavat kruddho mārutir bhīmavikramaḥ ūruvegena mahatā drumān kṣeptum athārabhat", "category": "Epic, Ramayana", "book": "Ramayana", "position": "Kanda 5, Sarga 039, Verse 013"}
{"quote": "tatas tad dhanumān vīro babhañja pramadāvanam mattadvijasamāghuṣṭaṃ nānādrumalatāyutam", "category": "Epic, Ramayana", "book": "Ramayana", "position": "Kanda 5, Sarga 039, Verse 014"}
{"quote": "tad vanaṃ mathitair vṛkṣair bhinnaiś ca salilāśayaiḥ cūrṇitaiḥ parvatāgraiś ca babhūvāpriyadarśanam", "category": "Epic, Ramayana", "book": "Ramayana", "position": "Kanda 5, Sarga 039, Verse 015"}
{"quote": "latāgṛhaiś citragṛhaiś ca nāśitair mahoragair vyālamṛgaiś ca nirdhutaiḥ śilāgṛhair unmathitais tathā gṛhaiḥ pranaṣṭarūpaṃ tad abhūn mahad vanam", "category": "Epic, Ramayana", "book": "Ramayana", "position": "Kanda 5, Sarga 039, Verse 016"}
{"quote": "sa tasya kṛtvārthapater mahākapir mahad vyalīkaṃ manaso mahātmanaḥ yuyutsur eko bahubhir mahābalaiḥ śriyā jvalaṃs toraṇam āśritaḥ kapiḥ", "category": "Epic, Ramayana", "book": "Ramayana", "position": "Kanda 5, Sarga 039, Verse 017"}
{"quote": "tataḥ pakṣininādena vṛkṣabhaṅgasvanena ca babhūvus trāsasaṃbhrāntāḥ sarve laṅkānivāsinaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 001"}
{"quote": "vidrutāś ca bhayatrastā vinedur mṛgapakṣuṇaḥ rakṣasāṃ ca nimittāni krūrāṇi pratipedire", "category": "Epic, Ramayana", "book": "Ramayana", "position": "Kanda 5, Sarga 040, Verse 002"}
{"quote": "tato gatāyāṃ nidrāyāṃ rākṣasyo vikṛtānanāḥ tad vanaṃ dadṛśur bhagnaṃ taṃ ca vīraṃ mahākapim", "category": "Epic, Ramayana", "book": "Ramayana", "position": "Kanda 5, Sarga 040, Verse 003"}
{"quote": "sa tā dṛṣṭva mahābāhur mahāsattvo mahābalaḥ cakāra sumahad rūpaṃ rākṣasīnāṃ bhayāvaham", "category": "Epic, Ramayana", "book": "Ramayana", "position": "Kanda 5, Sarga 040, Verse 004"}
{"quote": "tatas taṃ girisaṃkāśam atikāyaṃ mahābalam rākṣasyo vānaraṃ dṛṣṭvā papracchur janakātmajām", "category": "Epic, Ramayana", "book": "Ramayana", "position": "Kanda 5, Sarga 040, Verse 005"}
{"quote": "ko 'yaṃ kasya kuto vāyaṃ kiṃnimittam ihāgataḥ kathaṃ tvayā sahānena saṃvādaḥ kṛta ity uta", "category": "Epic, Ramayana", "book": "Ramayana", "position": "Kanda 5, Sarga 040, Verse 006"}
{"quote": "ācakṣva no viśālākṣi mā bhūt te subhage bhayam saṃvādam asitāpāṅge tvayā kiṃ kṛtavān ayam", "category": "Epic, Ramayana", "book": "Ramayana", "position": "Kanda 5, Sarga 040, Verse 007"}
{"quote": "athābravīt tadā sādhvī sītā sarvāṅgaśobhanā rakṣasāṃ kāmarūpāṇāṃ vijñāne mama kā gatiḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 008"}
{"quote": "yūyam evāsya jānīta yo 'yaṃ yad vā kariṣyati ahir eva aheḥ pādān vijānāti na saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 009"}
{"quote": "aham apy asya bhītāsmi nainaṃ jānāmi ko 'nvayam vedmi rākṣasam evainaṃ kāmarūpiṇam āgatam", "category": "Epic, Ramayana", "book": "Ramayana", "position": "Kanda 5, Sarga 040, Verse 010"}
{"quote": "vaidehyā vacanaṃ śrutvā rākṣasyo vidrutā drutam sthitāḥ kāś cid gatāḥ kāś cid rāvaṇāya niveditum", "category": "Epic, Ramayana", "book": "Ramayana", "position": "Kanda 5, Sarga 040, Verse 011"}
{"quote": "rāvaṇasya samīpe tu rākṣasyo vikṛtānanāḥ virūpaṃ vānaraṃ bhīmam ākhyātum upacakramuḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 012"}
{"quote": "aśokavanikā madhye rājan bhīmavapuḥ kapiḥ sītayā kṛtasaṃvādas tiṣṭhaty amitavikramaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 013"}
{"quote": "na ca taṃ jānakī sītā hariṃ hariṇalocaṇā asmābhir bahudhā pṛṣṭā nivedayitum icchati", "category": "Epic, Ramayana", "book": "Ramayana", "position": "Kanda 5, Sarga 040, Verse 014"}
{"quote": "vāsavasya bhaved dūto dūto vaiśravaṇasya vā preṣito vāpi rāmeṇa sītānveṣaṇakāṅkṣayā", "category": "Epic, Ramayana", "book": "Ramayana", "position": "Kanda 5, Sarga 040, Verse 015"}
{"quote": "tena tvadbhūtarūpeṇa yat tat tava manoharam nānāmṛgagaṇākīrṇaṃ pramṛṣṭaṃ pramadāvanam", "category": "Epic, Ramayana", "book": "Ramayana", "position": "Kanda 5, Sarga 040, Verse 016"}
{"quote": "na tatra kaś cid uddeśo yas tena na vināśitaḥ yatra sā jānakī sītā sa tena na vināśitaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 017"}
{"quote": "jānakīrakṣaṇārthaṃ vā śramād vā nopalabhyate atha vā kaḥ śramas tasya saiva tenābhirakṣitā", "category": "Epic, Ramayana", "book": "Ramayana", "position": "Kanda 5, Sarga 040, Verse 018"}
{"quote": "cārupallavapatrāḍhyaṃ yaṃ sītā svayam āsthitā pravṛddhaḥ śiṃśapāvṛkṣaḥ sa ca tenābhirakṣitaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 019"}
{"quote": "tasyograrūpasyograṃ tvaṃ daṇḍam ājñātum arhasi sītā saṃbhāṣitā yena tad vanaṃ ca vināśitam", "category": "Epic, Ramayana", "book": "Ramayana", "position": "Kanda 5, Sarga 040, Verse 020"}
{"quote": "manaḥparigṛhītāṃ tāṃ tava rakṣogaṇeśvara kaḥ sītām abhibhāṣeta yo na syāt tyaktajīvitaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 021"}
{"quote": "rākṣasīnāṃ vacaḥ śrutvā rāvaṇo rākṣaseśvaraḥ hutāgir iva jajvāla kopasaṃvartitekṣaṇaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 022"}
{"quote": "ātmanaḥ sadṛśāñ śūrān kiṃkarān nāma rākṣasān vyādideśa mahātejā nigrahārthaṃ hanūmataḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 023"}
{"quote": "teṣām aśītisāhasraṃ kiṃkarāṇāṃ tarasvinām niryayur bhavanāt tasmāt kūṭamudgarapāṇayaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 024"}
{"quote": "mahodarā mahādaṃṣṭrā ghorarūpā mahābalāḥ yuddhābhimanasaḥ sarve hanūmadgrahaṇonmukhāḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 025"}
{"quote": "te kapiṃ taṃ samāsādya toraṇastham avasthitam abhipetur mahāvegāḥ pataṅgā iva pāvakam", "category": "Epic, Ramayana", "book": "Ramayana", "position": "Kanda 5, Sarga 040, Verse 026"}
{"quote": "te gadābhir vicitrābhiḥ parighaiḥ kāñcanāṅgadaiḥ ājaghnur vānaraśreṣṭhaṃ śarair ādityasaṃnibhaiḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 027"}
{"quote": "hanūmān api tejasvī śrīmān parvatasaṃnibhaḥ kṣitāv āvidhya lāṅgūlaṃ nanāda ca mahāsvanam", "category": "Epic, Ramayana", "book": "Ramayana", "position": "Kanda 5, Sarga 040, Verse 028"}
{"quote": "tasya saṃnādaśabdena te 'bhavan bhayaśaṅkitāḥ dadṛśuś ca hanūmantaṃ saṃdhyāmegham ivonnatam", "category": "Epic, Ramayana", "book": "Ramayana", "position": "Kanda 5, Sarga 040, Verse 029"}
{"quote": "svāmisaṃdeśaniḥśaṅkās tatas te rākṣasāḥ kapim citraiḥ praharaṇair bhīmair abhipetus tatas tataḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 030"}
{"quote": "sa taiḥ parivṛtaḥ śūraiḥ sarvataḥ sa mahābalaḥ āsasādāyasaṃ bhīmaṃ parighaṃ toraṇāśritam", "category": "Epic, Ramayana", "book": "Ramayana", "position": "Kanda 5, Sarga 040, Verse 031"}
{"quote": "sa taṃ parigham ādāya jaghāna rajanīcarān", "category": "Epic, Ramayana", "book": "Ramayana", "position": "Kanda 5, Sarga 040, Verse 032"}
{"quote": "sa pannagam ivādāya sphurantaṃ vinatāsutaḥ vicacārāmbare vīraḥ parigṛhya ca mārutiḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 033"}
{"quote": "sa hatvā rākṣasān vīraḥ kiṃkarān mārutātmajaḥ yuddhākāṅkṣī punar vīras toraṇaṃ samupasthitaḥ", "category": "Epic, Ramayana", "book": "Ramayana", "position": "Kanda 5, Sarga 040, Verse 034"}
{"quote": "tatas tasmād bhayān muktāḥ kati cit tatra rākṣasāḥ nihatān kiṃkarān sarvān rāvaṇāya nyavedayan", "category": "Epic, Ramayana", "book": "Ramayana", "position": "Kanda 5, Sarga 040, Verse 035"}
{"quote": "sa rākṣasānāṃ nihataṃ mahābalaṃ niśamya rājā parivṛttalocanaḥ samādideśāpratimaṃ parākrame prahastaputraṃ samare sudurjayam", "category": "Epic, Ramayana", "book": "Ramayana", "position": "Kanda 5, Sarga 040, Verse 036"}
{"quote": "tataḥ sa kiṃkarān hatvā hanūmān dhyānam āsthitaḥ vanaṃ bhagnaṃ mayā caityaprāsādo na vināśitaḥ tasmāt prāsādam apy evam imaṃ vidhvaṃsayāmy aham", "category": "Epic, Ramayana", "book": "Ramayana", "position": "Kanda 5, Sarga 041, Verse 001"}
{"quote": "iti saṃcintya hanumān manasā darśayan balam caityaprāsādam āplutya meruśṛṅgam ivonnatam āruroha hariśreṣṭho hanūmān mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 002"}
{"quote": "saṃpradhṛṣya ca durdharṣaś caityaprāsādam unnatam hanūmān prajvalaṃl lakṣmyā pāriyātropamo 'bhavat", "category": "Epic, Ramayana", "book": "Ramayana", "position": "Kanda 5, Sarga 041, Verse 003"}
{"quote": "sa bhūtvā tu mahākāyo hanūmān mārutātmajaḥ dhṛṣṭam āsphoṭayām āsa laṅkāṃ śabdena pūrayan", "category": "Epic, Ramayana", "book": "Ramayana", "position": "Kanda 5, Sarga 041, Verse 004"}
{"quote": "tasyāsphoṭitaśabdena mahatā śrotraghātinā petur vihaṃgā gaganād uccaiś cedam aghoṣayat", "category": "Epic, Ramayana", "book": "Ramayana", "position": "Kanda 5, Sarga 041, Verse 005"}
{"quote": "jayaty atibalo rāmo lakṣmaṇaś ca mahābalaḥ rājā jayati sugrīvo rāghaveṇābhipālitaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 006"}
{"quote": "dāso 'haṃ kosalendrasya rāmasyākliṣṭakarmaṇaḥ hanumāñ śatrusainyānāṃ nihantā mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 007"}
{"quote": "na rāvaṇasahasraṃ me yuddhe pratibalaṃ bhavet śilābhis tu praharataḥ pādapaiś ca sahasraśaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 008"}
{"quote": "ardayitvā purīṃ laṅkām abhivādya ca maithilīm samṛddhārtho gamiṣyāmi miṣatāṃ sarvarakṣasām", "category": "Epic, Ramayana", "book": "Ramayana", "position": "Kanda 5, Sarga 041, Verse 009"}
{"quote": "evam uktvā vimānasthaś caityasthān haripuṃgavaḥ nanāda bhīmanirhrādo rakṣasāṃ janayan bhayam", "category": "Epic, Ramayana", "book": "Ramayana", "position": "Kanda 5, Sarga 041, Verse 010"}
{"quote": "tena śabdena mahatā caityapālāḥ śataṃ yayuḥ gṛhītvā vividhān astrān prāsān khaḍgān paraśvadhān visṛjanto mahākṣayā mārutiṃ paryavārayan", "category": "Epic, Ramayana", "book": "Ramayana", "position": "Kanda 5, Sarga 041, Verse 011"}
{"quote": "āvarta iva gaṅgāyās toyasya vipulo mahān parikṣipya hariśreṣṭhaṃ sa babhau rakṣasāṃ gaṇaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 012"}
{"quote": "tato vātātmajaḥ kruddho bhīmarūpaṃ samāsthitaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 013"}
{"quote": "prāsādasya mahāṃs tasya stambhaṃ hemapariṣkṛtam utpāṭayitvā vegena hanūmān mārutātmajaḥ tatas taṃ bhrāmayām āsa śatadhāraṃ mahābalaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 014"}
{"quote": "sa rākṣasaśataṃ hatvā vajreṇendra ivāsurān antarikṣasthitaḥ śrīmān idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 041, Verse 015"}
{"quote": "mādṛśānāṃ sahasrāṇi visṛṣṭāni mahātmanām balināṃ vānarendrāṇāṃ sugrīvavaśavartinām", "category": "Epic, Ramayana", "book": "Ramayana", "position": "Kanda 5, Sarga 041, Verse 016"}
{"quote": "śataiḥ śatasahasraiś ca koṭībhir ayutair api āgamiṣyati sugrīvaḥ sarveṣāṃ vo niṣūdanaḥ", "category": "Epic, Ramayana", "book": "Ramayana", "position": "Kanda 5, Sarga 041, Verse 017"}
{"quote": "neyam asti purī laṅkā na yūyaṃ na ca rāvaṇaḥ yasmād ikṣvākunāthena baddhaṃ vairaṃ mahātmanā", "category": "Epic, Ramayana", "book": "Ramayana", "position": "Kanda 5, Sarga 041, Verse 018"}
{"quote": "saṃdiṣṭo rākṣasendreṇa prahastasya suto balī jambumālī mahādaṃṣṭro nirjagāma dhanurdharaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 001"}
{"quote": "raktamālyāmbaradharaḥ sragvī rucirakuṇḍalaḥ mahān vivṛttanayanaś caṇḍaḥ samaradurjayaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 002"}
{"quote": "dhanuḥ śakradhanuḥ prakhyaṃ mahad rucirasāyakam visphārayāṇo vegena vajrāśanisamasvanam", "category": "Epic, Ramayana", "book": "Ramayana", "position": "Kanda 5, Sarga 042, Verse 003"}
{"quote": "tasya visphāraghoṣeṇa dhanuṣo mahatā diśaḥ pradiśaś ca nabhaś caiva sahasā samapūryata", "category": "Epic, Ramayana", "book": "Ramayana", "position": "Kanda 5, Sarga 042, Verse 004"}
{"quote": "rathena kharayuktena tam āgatam udīkṣya saḥ hanūmān vegasaṃpanno jaharṣa ca nanāda ca", "category": "Epic, Ramayana", "book": "Ramayana", "position": "Kanda 5, Sarga 042, Verse 005"}
{"quote": "taṃ toraṇaviṭaṅkasthaṃ hanūmantaṃ mahākapim jambumālī mahābāhur vivyādha niśitaiḥ śaraiḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 006"}
{"quote": "ardhacandreṇa vadane śirasy ekena karṇinā bāhvor vivyādha nārācair daśabhis taṃ kapīśvaram", "category": "Epic, Ramayana", "book": "Ramayana", "position": "Kanda 5, Sarga 042, Verse 007"}
{"quote": "tasya tac chuśubhe tāmraṃ śareṇābhihataṃ mukham śaradīvāmbujaṃ phullaṃ viddhaṃ bhāskararaśminā", "category": "Epic, Ramayana", "book": "Ramayana", "position": "Kanda 5, Sarga 042, Verse 008"}
{"quote": "cukopa bāṇābhihato rākṣasasya mahākapiḥ tataḥ pārśve 'tivipulāṃ dadarśa mahatīṃ śilām", "category": "Epic, Ramayana", "book": "Ramayana", "position": "Kanda 5, Sarga 042, Verse 009"}
{"quote": "tarasā tāṃ samutpāṭya cikṣepa balavad balī tāṃ śarair daśabhiḥ kruddhas tāḍayām āsa rākṣasaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 010"}
{"quote": "vipannaṃ karma tad dṛṣṭvā hanūmāṃś caṇḍavikramaḥ sālaṃ vipulam utpāṭya bhrāmayām āsa vīryavān", "category": "Epic, Ramayana", "book": "Ramayana", "position": "Kanda 5, Sarga 042, Verse 011"}
{"quote": "bhrāmayantaṃ kapiṃ dṛṣṭvā sālavṛkṣaṃ mahābalam cikṣepa subahūn bāṇāñ jambumālī mahābalaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 012"}
{"quote": "sālaṃ caturbhir ciccheda vānaraṃ pañcabhir bhuje urasy ekena bāṇena daśabhis tu stanāntare", "category": "Epic, Ramayana", "book": "Ramayana", "position": "Kanda 5, Sarga 042, Verse 013"}
{"quote": "sa śaraiḥ pūritatanuḥ krodhena mahatā vṛtaḥ tam eva parighaṃ gṛhya bhrāmayām āsa vegitaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 014"}
{"quote": "ativego 'tivegena bhrāmayitvā balotkaṭaḥ parighaṃ pātayām āsa jambumāler mahorasi", "category": "Epic, Ramayana", "book": "Ramayana", "position": "Kanda 5, Sarga 042, Verse 015"}
{"quote": "tasya caiva śiro nāsti na bāhū na ca jānunī na dhanur na ratho nāśvās tatrādṛśyanta neṣavaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 016"}
{"quote": "sa hatas tarasā tena jambumālī mahārathaḥ papāta nihato bhūmau cūrṇitāṅgavibhūṣaṇaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 017"}
{"quote": "jambumāliṃ ca nihataṃ kiṃkarāṃś ca mahābalān cukrodha rāvaṇaḥ śrutvā kopasaṃraktalocanaḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 018"}
{"quote": "sa roṣasaṃvartitatāmralocanaḥ prahastaputre nihate mahābale amātyaputrān ativīryavikramān samādideśāśu niśācareśvaraḥ", "category": "Epic, Ramayana", "book": "Ramayana", "position": "Kanda 5, Sarga 042, Verse 019"}
{"quote": "tatas te rākṣasendreṇa coditā mantriṇaḥ sutāḥ niryayur bhavanāt tasmāt sapta saptārcivarcasaḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 001"}
{"quote": "mahābalaparīvārā dhanuṣmanto mahābalāḥ kṛtāstrāstravidāṃ śreṣṭhāḥ parasparajayaiṣiṇaḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 002"}
{"quote": "hemajālaparikṣiptair dhvajavadbhiḥ patākibhiḥ toyadasvananirghoṣair vājiyuktair mahārathaiḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 003"}
{"quote": "taptakāñcanacitrāṇi cāpāny amitavikramāḥ visphārayantaḥ saṃhṛṣṭās taḍidvanta ivāmbudāḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 004"}
{"quote": "jananyas tās tatas teṣāṃ viditvā kiṃkarān hatān babhūvuḥ śokasaṃbhrāntāḥ sabāndhavasuhṛjjanāḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 005"}
{"quote": "te parasparasaṃgharṣās taptakāñcanabhūṣaṇāḥ abhipetur hanūmantaṃ toraṇastham avasthitam", "category": "Epic, Ramayana", "book": "Ramayana", "position": "Kanda 5, Sarga 043, Verse 006"}
{"quote": "sṛjanto bāṇavṛṣṭiṃ te rathagarjitaniḥsvanāḥ vṛṣṭimanta ivāmbhodā vicerur nairṛtarṣabhāḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 007"}
{"quote": "avakīrṇas tatas tābhir hanūmāñ śaravṛṣṭibhiḥ abhavat saṃvṛtākāraḥ śailarāḍ iva vṛṣṭibhiḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 008"}
{"quote": "sa śarān vañcayām āsa teṣām āśucaraḥ kapiḥ rathavegāṃś ca vīrāṇāṃ vicaran vimale 'mbare", "category": "Epic, Ramayana", "book": "Ramayana", "position": "Kanda 5, Sarga 043, Verse 009"}
{"quote": "sa taiḥ krīḍan dhanuṣmadbhir vyomni vīraḥ prakāśate dhanuṣmadbhir yathā meghair mārutaḥ prabhur ambare", "category": "Epic, Ramayana", "book": "Ramayana", "position": "Kanda 5, Sarga 043, Verse 010"}
{"quote": "sa kṛtvā ninadaṃ ghoraṃ trāsayaṃs tāṃ mahācamūm cakāra hanumān vegaṃ teṣu rakṣaḥsu vīryavān", "category": "Epic, Ramayana", "book": "Ramayana", "position": "Kanda 5, Sarga 043, Verse 011"}
{"quote": "talenābhihanat kāṃś cit pādaiḥ kāṃś cit paraṃtapaḥ muṣṭinābhyahanat kāṃś cin nakhaiḥ kāṃś cid vyadārayat", "category": "Epic, Ramayana", "book": "Ramayana", "position": "Kanda 5, Sarga 043, Verse 012"}
{"quote": "pramamāthorasā kāṃś cid ūrubhyām aparān kapiḥ ke cit tasyaiva nādena tatraiva patitā bhuvi", "category": "Epic, Ramayana", "book": "Ramayana", "position": "Kanda 5, Sarga 043, Verse 013"}
{"quote": "tatas teṣv avapanneṣu bhūmau nipatiteṣu ca tat sainyam agamat sarvaṃ diśo daśabhayārditam", "category": "Epic, Ramayana", "book": "Ramayana", "position": "Kanda 5, Sarga 043, Verse 014"}
{"quote": "vinedur visvaraṃ nāgā nipetur bhuvi vājinaḥ bhagnanīḍadhvajacchatrair bhūś ca kīrṇābhavad rathaiḥ", "category": "Epic, Ramayana", "book": "Ramayana", "position": "Kanda 5, Sarga 043, Verse 015"}
{"quote": "sa tān pravṛddhān vinihatya rākṣasān mahābalaś caṇḍaparākramaḥ kapiḥ yuyutsur anyaiḥ punar eva rākṣasais tad eva vīro 'bhijagāma toraṇam", "category": "Epic, Ramayana", "book": "Ramayana", "position": "Kanda 5, Sarga 043, Verse 016"}
{"quote": "hatān mantrisutān buddhvā vānareṇa mahātmanā rāvaṇaḥ saṃvṛtākāraś cakāra matim uttamām", "category": "Epic, Ramayana", "book": "Ramayana", "position": "Kanda 5, Sarga 044, Verse 001"}
{"quote": "sa virūpākṣayūpākṣau durdharaṃ caiva rākṣasaṃ praghasaṃ bhāsakarṇaṃ ca pañcasenāgranāyakān", "category": "Epic, Ramayana", "book": "Ramayana", "position": "Kanda 5, Sarga 044, Verse 002"}
{"quote": "saṃdideśa daśagrīvo vīrān nayaviśāradān hanūmadgrahaṇe vyagrān vāyuvegasamān yudhi", "category": "Epic, Ramayana", "book": "Ramayana", "position": "Kanda 5, Sarga 044, Verse 003"}
{"quote": "yāta senāgragāḥ sarve mahābalaparigrahāḥ savājirathamātaṅgāḥ sa kapiḥ śāsyatām iti", "category": "Epic, Ramayana", "book": "Ramayana", "position": "Kanda 5, Sarga 044, Verse 004"}
{"quote": "yat taiś ca khalu bhāvyaṃ syāt tam āsādya vanālayam karma cāpi samādheyaṃ deśakālavirodhitam", "category": "Epic, Ramayana", "book": "Ramayana", "position": "Kanda 5, Sarga 044, Verse 005"}
{"quote": "na hy ahaṃ taṃ kapiṃ manye karmaṇā pratitarkayan sarvathā tan mahad bhūtaṃ mahābalaparigraham bhaved indreṇa vā sṛṣṭam asmadarthaṃ tapobalāt", "category": "Epic, Ramayana", "book": "Ramayana", "position": "Kanda 5, Sarga 044, Verse 006"}
{"quote": "sanāgayakṣagandharvā devāsuramaharṣayaḥ yuṣmābhiḥ sahitaiḥ sarvair mayā saha vinirjitāḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 007"}
{"quote": "tair avaśyaṃ vidhātavyaṃ vyalīkaṃ kiṃ cid eva naḥ tad eva nātra saṃdehaḥ prasahya parigṛhyatām", "category": "Epic, Ramayana", "book": "Ramayana", "position": "Kanda 5, Sarga 044, Verse 008"}
{"quote": "nāvamanyo bhavadbhiś ca hariḥ krūraparākramaḥ dṛṣṭā hi harayaḥ śīghrā mayā vipulavikramāḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 009"}
{"quote": "vālī ca saha sugrīvo jāmbavāṃś ca mahābalaḥ nīlaḥ senāpatiś caiva ye cānye dvividādayaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 010"}
{"quote": "naiva teṣāṃ gatir bhīmā na tejo na parākramaḥ na matir na balotsāho na rūpaparikalpanam", "category": "Epic, Ramayana", "book": "Ramayana", "position": "Kanda 5, Sarga 044, Verse 011"}
{"quote": "mahat sattvam idaṃ jñeyaṃ kapirūpaṃ vyavasthitam prayatnaṃ mahad āsthāya kriyatām asya nigrahaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 012"}
{"quote": "kāmaṃ lokās trayaḥ sendrāḥ sasurāsuramānavāḥ bhavatām agrataḥ sthātuṃ na paryāptā raṇājire", "category": "Epic, Ramayana", "book": "Ramayana", "position": "Kanda 5, Sarga 044, Verse 013"}
{"quote": "tathāpi tu nayajñena jayam ākāṅkṣatā raṇe ātmā rakṣyaḥ prayatnena yuddhasiddhir hi cañcalā", "category": "Epic, Ramayana", "book": "Ramayana", "position": "Kanda 5, Sarga 044, Verse 014"}
{"quote": "te svāmivacanaṃ sarve pratigṛhya mahaujasaḥ samutpetur mahāvegā hutāśasamatejasaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 015"}
{"quote": "rathaiś ca mattair nāgaiś ca vājibhiś ca mahājavaiḥ śastraiś ca vividhais tīkṣṇaiḥ sarvaiś copacitā balaiḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 016"}
{"quote": "tatas taṃ dadṛśur vīrā dīpyamānaṃ mahākapim raśmimantam ivodyantaṃ svatejoraśmimālinam", "category": "Epic, Ramayana", "book": "Ramayana", "position": "Kanda 5, Sarga 044, Verse 017"}
{"quote": "toraṇasthaṃ mahāvegaṃ mahāsattvaṃ mahābalam mahāmatiṃ mahotsāhaṃ mahākāyaṃ mahābalam", "category": "Epic, Ramayana", "book": "Ramayana", "position": "Kanda 5, Sarga 044, Verse 018"}
{"quote": "taṃ samīkṣyaiva te sarve dikṣu sarvāsv avasthitāḥ tais taiḥ praharaṇair bhīmair abhipetus tatas tataḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 019"}
{"quote": "tasya pañcāyasās tīkṣṇāḥ sitāḥ pītamukhāḥ śarāḥ śirasty utpalapatrābhā durdhareṇa nipātitāḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 020"}
{"quote": "sa taiḥ pañcabhir āviddhaḥ śaraiḥ śirasi vānaraḥ utpapāta nadan vyomni diśo daśa vinādayan", "category": "Epic, Ramayana", "book": "Ramayana", "position": "Kanda 5, Sarga 044, Verse 021"}
{"quote": "tatas tu durdharo vīraḥ sarathaḥ sajjakārmukaḥ kirañ śaraśatair naikair abhipede mahābalaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 022"}
{"quote": "sa kapir vārayām āsa taṃ vyomni śaravarṣiṇam vṛṣṭimantaṃ payodānte payodam iva mārutaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 023"}
{"quote": "ardyamānas tatas tena durdhareṇānilātmajaḥ cakāra ninadaṃ bhūyo vyavardhata ca vegavān", "category": "Epic, Ramayana", "book": "Ramayana", "position": "Kanda 5, Sarga 044, Verse 024"}
{"quote": "sa dūraṃ sahasotpatya durdharasya rathe hariḥ nipapāta mahāvego vidyudrāśir girāv iva", "category": "Epic, Ramayana", "book": "Ramayana", "position": "Kanda 5, Sarga 044, Verse 025"}
{"quote": "tatas taṃ mathitāṣṭāśvaṃ rathaṃ bhagnākṣakūvaram vihāya nyapatad bhūmau durdharas tyaktajīvitaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 026"}
{"quote": "taṃ virūpākṣayūpākṣau dṛṣṭvā nipatitaṃ bhuvi saṃjātaroṣau durdharṣāv utpetatur ariṃdamau", "category": "Epic, Ramayana", "book": "Ramayana", "position": "Kanda 5, Sarga 044, Verse 027"}
{"quote": "sa tābhyāṃ sahasotpatya viṣṭhito vimale 'mbare mudgarābhyāṃ mahābāhur vakṣasy abhihataḥ kapiḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 028"}
{"quote": "tayor vegavator vegaṃ vinihatya mahābalaḥ nipapāta punar bhūmau suparṇasamavikramaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 029"}
{"quote": "sa sālavṛkṣam āsādya samutpāṭya ca vānaraḥ tāv ubhau rākṣasau vīrau jaghāna pavanātmajaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 030"}
{"quote": "tatas tāṃs trīn hatāñ jñātvā vānareṇa tarasvinā abhipede mahāvegaḥ prasahya praghaso harim", "category": "Epic, Ramayana", "book": "Ramayana", "position": "Kanda 5, Sarga 044, Verse 031"}
{"quote": "bhāsakarṇaś ca saṃkruddhaḥ śūlam ādāya vīryavān ekataḥ kapiśārdūlaṃ yaśasvinam avasthitau", "category": "Epic, Ramayana", "book": "Ramayana", "position": "Kanda 5, Sarga 044, Verse 032"}
{"quote": "paṭṭiśena śitāgreṇa praghasaḥ pratyapothayat bhāsakarṇaś ca śūlena rākṣasaḥ kapisattamam", "category": "Epic, Ramayana", "book": "Ramayana", "position": "Kanda 5, Sarga 044, Verse 033"}
{"quote": "sa tābhyāṃ vikṣatair gātrair asṛgdigdhatanūruhaḥ abhavad vānaraḥ kruddho bālasūryasamaprabhaḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 034"}
{"quote": "samutpāṭya gireḥ śṛṅgaṃ samṛgavyālapādapam jaghāna hanumān vīro rākṣasau kapikuñjaraḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 035"}
{"quote": "tatas teṣv avasanneṣu senāpatiṣu pañcasu balaṃ tad avaśeṣaṃ tu nāśayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 036"}
{"quote": "aśvair aśvān gajair nāgān yodhair yodhān rathai rathān sa kapir nāśayām āsa sahasrākṣa ivāsurān", "category": "Epic, Ramayana", "book": "Ramayana", "position": "Kanda 5, Sarga 044, Verse 037"}
{"quote": "hatair nāgaiś ca turagair bhagnākṣaiś ca mahārathaiḥ hataiś ca rākṣasair bhūmī ruddhamārgā samantataḥ", "category": "Epic, Ramayana", "book": "Ramayana", "position": "Kanda 5, Sarga 044, Verse 038"}
{"quote": "tataḥ kapis tān dhvajinīpatīn raṇe nihatya vīrān sabalān savāhanān tad eva vīraḥ parigṛhya toraṇaṃ kṛtakṣaṇaḥ kāla iva prajākṣaye", "category": "Epic, Ramayana", "book": "Ramayana", "position": "Kanda 5, Sarga 044, Verse 039"}
{"quote": "senāpatīn pañca sa tu pramāpitān hanūmatā sānucarān savāhanān samīkṣya rājā samaroddhatonmukhaṃ kumāram akṣaṃ prasamaikṣatākṣatam", "category": "Epic, Ramayana", "book": "Ramayana", "position": "Kanda 5, Sarga 045, Verse 001"}
{"quote": "sa tasya dṛṣṭyarpaṇasaṃpracoditaḥ pratāpavān kāñcanacitrakārmukaḥ samutpapātātha sadasy udīrito dvijātimukhyair haviṣeva pāvakaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 002"}
{"quote": "tato mahad bāladivākaraprabhaṃ prataptajāmbūnadajālasaṃtatam rathāṃ samāsthāya yayau sa vīryavān mahāhariṃ taṃ prati nairṛtarṣabhaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 003"}
{"quote": "tatas tapaḥsaṃgrahasaṃcayārjitaṃ prataptajāmbūnadajālaśobhitam patākinaṃ ratnavibhūṣitadhvajaṃ manojavāṣṭāśvavaraiḥ suyojitam", "category": "Epic, Ramayana", "book": "Ramayana", "position": "Kanda 5, Sarga 045, Verse 004"}
{"quote": "surāsurādhṛṣyam asaṃgacāriṇaṃ raviprabhaṃ vyomacaraṃ samāhitam satūṇam aṣṭāsinibaddhabandhuraṃ yathākramāveśitaśaktitomaram", "category": "Epic, Ramayana", "book": "Ramayana", "position": "Kanda 5, Sarga 045, Verse 005"}
{"quote": "virājamānaṃ pratipūrṇavastunā sahemadāmnā śaśisūryavarvasā divākarābhaṃ ratham āsthitas tataḥ sa nirjagāmāmaratulyavikramaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 006"}
{"quote": "sa pūrayan khaṃ ca mahīṃ ca sācalāṃ turaṃgamataṅgamahārathasvanaiḥ balaiḥ sametaiḥ sa hi toraṇasthitaṃ samartham āsīnam upāgamat kapim", "category": "Epic, Ramayana", "book": "Ramayana", "position": "Kanda 5, Sarga 045, Verse 007"}
{"quote": "sa taṃ samāsādya hariṃ harīkṣaṇo yugāntakālāgnim iva prajākṣaye avasthitaṃ vismitajātasaṃbhramaḥ samaikṣatākṣo bahumānacakṣuṣā", "category": "Epic, Ramayana", "book": "Ramayana", "position": "Kanda 5, Sarga 045, Verse 008"}
{"quote": "sa tasya vegaṃ ca kaper mahātmanaḥ parākramaṃ cāriṣu pārthivātmajaḥ vicārayan khaṃ ca balaṃ mahābalo himakṣaye sūrya ivābhivardhate", "category": "Epic, Ramayana", "book": "Ramayana", "position": "Kanda 5, Sarga 045, Verse 009"}
{"quote": "sa jātamanyuḥ prasamīkṣya vikramaṃ sthiraḥ sthitaḥ saṃyati durnivāraṇam samāhitātmā hanumantam āhave pracodayām āsa śarais tribhiḥ śitaiḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 010"}
{"quote": "tataḥ kapiṃ taṃ prasamīkṣya garvitaṃ jitaśramaṃ śatruparājayor jitam avaikṣatākṣaḥ samudīrṇamānasaḥ sabāṇapāṇiḥ pragṛhītakārmukaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 011"}
{"quote": "sa hemaniṣkāṅgadacārukuṇḍalaḥ samāsasādāśu parākramaḥ kapim tayor babhūvāpratimaḥ samāgamaḥ surāsurāṇām api saṃbhramapradaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 012"}
{"quote": "rarāsa bhūmir na tatāpa bhānumān vavau na vāyuḥ pracacāla cācalaḥ kapeḥ kumārasya ca vīkṣya saṃyugaṃ nanāda ca dyaur udadhiś ca cukṣubhe", "category": "Epic, Ramayana", "book": "Ramayana", "position": "Kanda 5, Sarga 045, Verse 013"}
{"quote": "tataḥ sa vīraḥ sumukhān patatriṇaḥ suvarṇapuṅkhān saviṣān ivoragān samādhisaṃyogavimokṣatattvavic charān atha trīn kapimūrdhny apātayat", "category": "Epic, Ramayana", "book": "Ramayana", "position": "Kanda 5, Sarga 045, Verse 014"}
{"quote": "sa taiḥ śarair mūrdhni samaṃ nipātitaiḥ kṣarann asṛgdigdhavivṛttalocanaḥ navoditādityanibhaḥ śarāṃśumān vyarājatāditya ivāṃśumālikaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 015"}
{"quote": "tataḥ sa piṅgādhipamantrisattamaḥ samīkṣya taṃ rājavarātmajaṃ raṇe udagracitrāyudhacitrakārmukaṃ jaharṣa cāpūryata cāhavonmukhaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 016"}
{"quote": "sa mandarāgrastha ivāṃśumālī vivṛddhakopo balavīryasaṃyutaḥ kumāram akṣaṃ sabalaṃ savāhanaṃ dadāha netrāgnimarīcibhis tadā", "category": "Epic, Ramayana", "book": "Ramayana", "position": "Kanda 5, Sarga 045, Verse 017"}
{"quote": "tataḥ sa bāṇāsanaśakrakārmukaḥ śarapravarṣo yudhi rākṣasāmbudaḥ śarān mumocāśu harīśvarācale balāhako vṛṣṭim ivācalottame", "category": "Epic, Ramayana", "book": "Ramayana", "position": "Kanda 5, Sarga 045, Verse 018"}
{"quote": "tataḥ kapis taṃ raṇacaṇḍavikramaṃ vivṛddhatejobalavīryasāyakam kumāram akṣaṃ prasamīkṣya saṃyuge nanāda harṣād ghanatulyavikramaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 019"}
{"quote": "sa bālabhāvād yudhi vīryadarpitaḥ pravṛddhamanyuḥ kṣatajopamekṣaṇaḥ samāsasādāpratimaṃ raṇe kapiṃ gajo mahākūpam ivāvṛtaṃ tṛṇaiḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 020"}
{"quote": "sa tena bāṇaiḥ prasabhaṃ nipātitaiś cakāra nādaṃ ghananādaniḥsvanaḥ samutpapātāśu nabhaḥ sa mārutir bhujoruvikṣepaṇa ghoradarśanaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 021"}
{"quote": "samutpatantaṃ samabhidravad balī sa rākṣasānāṃ pravaraḥ pratāpavān rathī rathaśreṣṭhatamaḥ kirañ śaraiḥ payodharaḥ śailam ivāśmavṛṣṭibhiḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 022"}
{"quote": "sa tāñ śarāṃs tasya vimokṣayan kapiś cacāra vīraḥ pathi vāyusevite śarāntare mārutavad viniṣpatan manojavaḥ saṃyati caṇḍavikramaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 023"}
{"quote": "tam āttabāṇāsanam āhavonmukhaṃ kham āstṛṇantaṃ vividhaiḥ śarottamaiḥ avaikṣatākṣaṃ bahumānacakṣuṣā jagāma cintāṃ ca sa mārutātmajaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 024"}
{"quote": "tataḥ śarair bhinnabhujāntaraḥ kapiḥ kumāravaryeṇa mahātmanā nadan mahābhujaḥ karmaviśeṣatattvavid vicintayām āsa raṇe parākramam", "category": "Epic, Ramayana", "book": "Ramayana", "position": "Kanda 5, Sarga 045, Verse 025"}
{"quote": "abālavad bāladivākaraprabhaḥ karoty ayaṃ karma mahan mahābalaḥ na cāsya sarvāhavakarmaśobhinaḥ pramāpaṇe me matir atra jāyate", "category": "Epic, Ramayana", "book": "Ramayana", "position": "Kanda 5, Sarga 045, Verse 026"}
{"quote": "ayaṃ mahātmā ca mahāṃś ca vīryataḥ samāhitaś cātisahaś ca saṃyuge asaṃśayaṃ karmaguṇodayād ayaṃ sanāgayakṣair munibhiś ca pūjitaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 027"}
{"quote": "parākramotsāhavivṛddhamānasaḥ samīkṣate māṃ pramukhāgataḥ sthitaḥ parākramo hy asya manāṃsi kampayet surāsurāṇām api śīghrakāriṇaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 028"}
{"quote": "na khalv ayaṃ nābhibhaved upekṣitaḥ parākramo hy asya raṇe vivardhate pramāpaṇaṃ tv eva mamāsya rocate na vardhamāno 'gnir upekṣituṃ kṣamaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 029"}
{"quote": "iti pravegaṃ tu parasya tarkayan svakarmayogaṃ ca vidhāya vīryavān cakāra vegaṃ tu mahābalas tadā matiṃ ca cakre 'sya vadhe mahākapiḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 030"}
{"quote": "sa tasya tān aṣṭahayān mahājavān samāhitān bhārasahān vivartane jaghāna vīraḥ pathi vāyusevite talaprahālaiḥ pavanātmajaḥ kapiḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 031"}
{"quote": "tatas talenābhihato mahārathaḥ sa tasya piṅgādhipamantrinirjitaḥ sa bhagnanīḍaḥ parimuktakūbaraḥ papāta bhūmau hatavājir ambarāt", "category": "Epic, Ramayana", "book": "Ramayana", "position": "Kanda 5, Sarga 045, Verse 032"}
{"quote": "sa taṃ parityajya mahāratho rathaṃ sakārmukaḥ khaḍgadharaḥ kham utpatat tapo'bhiyogād ṛṣir ugravīryavān vihāya dehaṃ marutām ivālayam", "category": "Epic, Ramayana", "book": "Ramayana", "position": "Kanda 5, Sarga 045, Verse 033"}
{"quote": "tataḥ kapis taṃ vicarantam ambare patatrirājānilasiddhasevite sametya taṃ mārutavegavikramaḥ krameṇa jagrāha ca pādayor dṛḍham", "category": "Epic, Ramayana", "book": "Ramayana", "position": "Kanda 5, Sarga 045, Verse 034"}
{"quote": "sa taṃ samāvidhya sahasraśaḥ kapir mahoragaṃ gṛhya ivāṇḍajeśvaraḥ mumoca vegāt pitṛtulyavikramo mahītale saṃyati vānarottamaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 035"}
{"quote": "sa bhagnabāhūrukaṭīśiro dharaḥ kṣarann asṛn nirmathitāsthilocanaḥ sa bhinnasaṃdhiḥ pravikīrṇabandhano hataḥ kṣitau vāyusutena rākṣasaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 036"}
{"quote": "mahākapir bhūmitale nipīḍya taṃ cakāra rakṣo'dhipater mahad bhayam", "category": "Epic, Ramayana", "book": "Ramayana", "position": "Kanda 5, Sarga 045, Verse 037"}
{"quote": "maharṣibhiś cakracarair mahāvrataiḥ sametya bhūtaiś ca sayakṣapannagaiḥ suraiś ca sendrair bhṛśajātavismayair hate kumāre sa kapir nirīkṣitaḥ", "category": "Epic, Ramayana", "book": "Ramayana", "position": "Kanda 5, Sarga 045, Verse 038"}
{"quote": "nihatya taṃ vajrasutopamaprabhaṃ kumāram akṣaṃ kṣatajopamekṣaṇam tad eva vīro 'bhijagāma toraṇaṃ kṛtakṣaṇaḥ kāla iva prajākṣaye", "category": "Epic, Ramayana", "book": "Ramayana", "position": "Kanda 5, Sarga 045, Verse 039"}
{"quote": "tatas tu rakṣo'dhipatir mahātmā hanūmatākṣe nihate kumāre manaḥ samādhāya tadendrakalpaṃ samādideśendrajitaṃ sa roṣāt", "category": "Epic, Ramayana", "book": "Ramayana", "position": "Kanda 5, Sarga 046, Verse 001"}
{"quote": "tvam astravic chastrabhṛtāṃ variṣṭhaḥ surāsurāṇām api śokadātā sureṣu sendreṣu ca dṛṣṭakarmā pitāmahārādhanasaṃcitāstraḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 002"}
{"quote": "tavāstrabalam āsādya nāsurā na marudgaṇāḥ na kaś cit triṣu lokeṣu saṃyuge na gataśramaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 003"}
{"quote": "bhujavīryābhiguptaś ca tapasā cābhirakṣitaḥ deśakālavibhāgajñas tvam eva matisattamaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 004"}
{"quote": "na te 'sty aśakyaṃ samareṣu karmaṇā na te 'sty akāryaṃ matipūrvamantraṇe na so 'sti kaś cit triṣu saṃgraheṣu vai na veda yas te 'strabalaṃ balaṃ ca te", "category": "Epic, Ramayana", "book": "Ramayana", "position": "Kanda 5, Sarga 046, Verse 005"}
{"quote": "mamānurūpaṃ tapaso balaṃ ca te parākramaś cāstrabalaṃ ca saṃyuge na tvāṃ samāsādya raṇāvamarde manaḥ śramaṃ gacchati niścitārtham", "category": "Epic, Ramayana", "book": "Ramayana", "position": "Kanda 5, Sarga 046, Verse 006"}
{"quote": "nihatā iṃkarāḥ sarve jambumālī ca rākṣasaḥ amātyaputrā vīrāś ca pañca senāgrayāyinaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 007"}
{"quote": "sahodaras te dayitaḥ kumāro 'kṣaś ca sūditaḥ na tu teṣv eva me sāro yas tvayy ariniṣūdana", "category": "Epic, Ramayana", "book": "Ramayana", "position": "Kanda 5, Sarga 046, Verse 008"}
{"quote": "idaṃ hi dṛṣṭvā matiman mahad balaṃ kapeḥ prabhāvaṃ ca parākramaṃ ca tvam ātmanaś cāpi samīkṣya sāraṃ kuruṣva vegaṃ svabalānurūpam", "category": "Epic, Ramayana", "book": "Ramayana", "position": "Kanda 5, Sarga 046, Verse 009"}
{"quote": "balāvamardas tvayi saṃnikṛṣṭe yathā gate śāmyati śāntaśatrau tathā samīkṣyātmabalaṃ paraṃ ca samārabhasvāstravidāṃ variṣṭha", "category": "Epic, Ramayana", "book": "Ramayana", "position": "Kanda 5, Sarga 046, Verse 010"}
{"quote": "na khalv iyaṃ matiḥ śreṣṭhā yat tvāṃ saṃpreṣayāmy aham iyaṃ ca rājadharmāṇāṃ kṣatrasya ca matir matā", "category": "Epic, Ramayana", "book": "Ramayana", "position": "Kanda 5, Sarga 046, Verse 011"}
{"quote": "nānāśastraiś ca saṃgrāme vaiśāradyam ariṃdama avaśyam eva boddhavyaṃ kāmyaś ca vijayo raṇe", "category": "Epic, Ramayana", "book": "Ramayana", "position": "Kanda 5, Sarga 046, Verse 012"}
{"quote": "tataḥ pitus tad vacanaṃ niśamya pradakṣiṇaṃ dakṣasutaprabhāvaḥ cakāra bhartāram adīnasattvo raṇāya vīraḥ pratipannabuddhiḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 013"}
{"quote": "tatas taiḥ svagaṇair iṣṭair indrajit pratipūjitaḥ yuddhoddhatakṛtotsāhaḥ saṃgrāmaṃ pratipadyata", "category": "Epic, Ramayana", "book": "Ramayana", "position": "Kanda 5, Sarga 046, Verse 014"}
{"quote": "śrīmān padmapalāśākṣo rākṣasādhipateḥ sutaḥ nirjagāma mahātejāḥ samudra iva parvasu", "category": "Epic, Ramayana", "book": "Ramayana", "position": "Kanda 5, Sarga 046, Verse 015"}
{"quote": "sa pakṣi rājopamatulyavegair vyālaiś caturbhiḥ sitatīkṣṇadaṃṣṭraiḥ rathaṃ samāyuktam asaṃgavegaṃ samārurohendrajid indrakalpaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 016"}
{"quote": "sa rathī dhanvināṃ śreṣṭhaḥ śastrajño 'stravidāṃ varaḥ rathenābhiyayau kṣipraṃ hanūmān yatra so 'bhavat", "category": "Epic, Ramayana", "book": "Ramayana", "position": "Kanda 5, Sarga 046, Verse 017"}
{"quote": "sa tasya rathanirghoṣaṃ jyāsvanaṃ kārmukasya ca niśamya harivīro 'sau saṃprahṛṣṭataro 'bhavat", "category": "Epic, Ramayana", "book": "Ramayana", "position": "Kanda 5, Sarga 046, Verse 018"}
{"quote": "sumahac cāpam ādāya śitaśalyāṃś ca sāyakān hanūmantam abhipretya jagāma raṇapaṇḍitaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 019"}
{"quote": "tasmiṃs tataḥ saṃyati jātaharṣe raṇāya nirgacchati bāṇapāṇau diśaś ca sarvāḥ kaluṣā babhūvur mṛgāś ca raudrā bahudhā vineduḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 020"}
{"quote": "samāgatās tatra tu nāgayakṣā maharṣayaś cakracarāś ca siddhāḥ nabhaḥ samāvṛtya ca pakṣisaṃghā vinedur uccaiḥ paramaprahṛṣṭāḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 021"}
{"quote": "āyantaṃ sarathaṃ dṛṣṭvā tūrṇam indrajitaṃ kapiḥ vinanāda mahānādaṃ vyavardhata ca vegavān", "category": "Epic, Ramayana", "book": "Ramayana", "position": "Kanda 5, Sarga 046, Verse 022"}
{"quote": "indrajit tu rathaṃ divyam āsthitaś citrakārmukaḥ dhanur visphārayām āsa taḍidūrjitaniḥsvanam", "category": "Epic, Ramayana", "book": "Ramayana", "position": "Kanda 5, Sarga 046, Verse 023"}
{"quote": "tataḥ sametāv atitīkṣṇavegau mahābalau tau raṇanirviśaṅkau kapiś ca rakṣo'dhipateś ca putraḥ surāsurendrāv iva baddhavairau", "category": "Epic, Ramayana", "book": "Ramayana", "position": "Kanda 5, Sarga 046, Verse 024"}
{"quote": "sa tasya vīrasya mahārathasyā dhanuṣmataḥ saṃyati saṃmatasya śarapravegaṃ vyahanat pravṛddhaś cacāra mārge pitur aprameyaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 025"}
{"quote": "tataḥ śarān āyatatīkṣṇaśalyān supatriṇaḥ kāñcanacitrapuṅkhān mumoca vīraḥ paravīrahantā susaṃtatān vajranipātavegān", "category": "Epic, Ramayana", "book": "Ramayana", "position": "Kanda 5, Sarga 046, Verse 026"}
{"quote": "sa tasya tat syandananiḥsvanaṃ ca mṛdaṅgabherīpaṭahasvanaṃ ca vikṛṣyamāṇasya ca kārmukasya niśamya ghoṣaṃ punar utpapāta", "category": "Epic, Ramayana", "book": "Ramayana", "position": "Kanda 5, Sarga 046, Verse 027"}
{"quote": "śarāṇām antareṣv āśu vyavartata mahākapiḥ haris tasyābhilakṣasya mokṣayaṃl lakṣyasaṃgraham", "category": "Epic, Ramayana", "book": "Ramayana", "position": "Kanda 5, Sarga 046, Verse 028"}
{"quote": "śarāṇām agratas tasya punaḥ samabhivartata prasārya hastau hanumān utpapātānilātmajaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 029"}
{"quote": "tāv ubhau vegasaṃpannau raṇakarmaviśāradau sarvabhūtamanogrāhi cakratur yuddham uttamam", "category": "Epic, Ramayana", "book": "Ramayana", "position": "Kanda 5, Sarga 046, Verse 030"}
{"quote": "hanūmato veda na rākṣaso 'ntaraṃ na mārutis tasya mahātmano 'ntaram parasparaṃ nirviṣahau babhūvatuḥ sametya tau devasamānavikramau", "category": "Epic, Ramayana", "book": "Ramayana", "position": "Kanda 5, Sarga 046, Verse 031"}
{"quote": "tatas tu lakṣye sa vihanyamāne śareṣu mogheṣu ca saṃpatatsu jagāma cintāṃ mahatīṃ mahātmā samādhisaṃyogasamāhitātmā", "category": "Epic, Ramayana", "book": "Ramayana", "position": "Kanda 5, Sarga 046, Verse 032"}
{"quote": "tato matiṃ rākṣasarājasūnuś cakāra tasmin harivīramukhye avadhyatāṃ tasya kapeḥ samīkṣya kathaṃ nigacched iti nigrahārtham", "category": "Epic, Ramayana", "book": "Ramayana", "position": "Kanda 5, Sarga 046, Verse 033"}
{"quote": "tataḥ paitāmahāṃ vīraḥ so 'stram astravidāṃ varaḥ saṃdadhe sumahātejās taṃ haripravaraṃ prati", "category": "Epic, Ramayana", "book": "Ramayana", "position": "Kanda 5, Sarga 046, Verse 034"}
{"quote": "avadhyo 'yam iti jñātvā tam astreṇāstratattvavit nijagrāha mahābāhur mārutātmajam indrajit", "category": "Epic, Ramayana", "book": "Ramayana", "position": "Kanda 5, Sarga 046, Verse 035"}
{"quote": "tena baddhas tato 'streṇa rākṣasena sa vānaraḥ abhavan nirviceṣṭaś ca papāta ca mahītale", "category": "Epic, Ramayana", "book": "Ramayana", "position": "Kanda 5, Sarga 046, Verse 036"}
{"quote": "tato 'tha buddhvā sa tadāstrabandhaṃ prabhoḥ prabhāvād vigatālpavegaḥ pitāmahānugraham ātmanaś ca vicintayām āsa haripravīraḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 037"}
{"quote": "tataḥ svāyambhuvair mantrair brahmāstram abhimantritam hanūmāṃś cintayām āsa varadānaṃ pitāmahāt", "category": "Epic, Ramayana", "book": "Ramayana", "position": "Kanda 5, Sarga 046, Verse 038"}
{"quote": "na me 'strabandhasya ca śaktir asti vimokṣaṇe lokaguroḥ prabhāvāt ity evam evaṃvihito 'strabandho mayātmayoner anuvartitavyaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 039"}
{"quote": "sa vīryam astrasya kapir vicārya pitāmahānugraham ātmanaś ca vimokṣaśaktiṃ paricintayitvā pitāmahājñām anuvartate sma", "category": "Epic, Ramayana", "book": "Ramayana", "position": "Kanda 5, Sarga 046, Verse 040"}
{"quote": "astreṇāpi hi baddhasya bhayaṃ mama na jāyate pitāmahamahendrābhyāṃ rakṣitasyānilena ca", "category": "Epic, Ramayana", "book": "Ramayana", "position": "Kanda 5, Sarga 046, Verse 041"}
{"quote": "grahaṇe cāpi rakṣobhir mahan me guṇadarśanam rākṣasendreṇa saṃvādas tasmād gṛhṇantu māṃ pare", "category": "Epic, Ramayana", "book": "Ramayana", "position": "Kanda 5, Sarga 046, Verse 042"}
{"quote": "sa niścitārthaḥ paravīrahantā samīkṣya karī vinivṛttaceṣṭaḥ paraiḥ prasahyābhigatair nigṛhya nanāda tais taiḥ paribhartsyamānaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 043"}
{"quote": "tatas taṃ rākṣasā dṛṣṭvā nirviceṣṭam ariṃdamam babandhuḥ śaṇavalkaiś ca drumacīraiś ca saṃhataiḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 044"}
{"quote": "sa rocayām āsa paraiś ca bandhanaṃ prasahya vīrair abhinigrahaṃ ca kautūhalān māṃ yadi rākṣasendro draṣṭuṃ vyavasyed iti niścitārthaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 045"}
{"quote": "sa baddhas tena valkena vimukto 'streṇa vīryavān astrabandhaḥ sa cānyaṃ hi na bandham anuvartate", "category": "Epic, Ramayana", "book": "Ramayana", "position": "Kanda 5, Sarga 046, Verse 046"}
{"quote": "athendrajit taṃ drumacīrabandhaṃ vicārya vīraḥ kapisattamaṃ tam vimuktam astreṇa jagāma cintām anyena baddho hy anuvartate 'stram", "category": "Epic, Ramayana", "book": "Ramayana", "position": "Kanda 5, Sarga 046, Verse 047"}
{"quote": "aho mahat karma kṛtaṃ nirarthakaṃ na rākṣasair mantragatir vimṛṣṭā punaś ca nāstre vihate 'stram anyat pravartate saṃśayitāḥ sma sarve", "category": "Epic, Ramayana", "book": "Ramayana", "position": "Kanda 5, Sarga 046, Verse 048"}
{"quote": "astreṇa hanumān mukto nātmānam avabudhyate kṛṣyamāṇas tu rakṣobhis taiś ca bandhair nipīḍitaḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 049"}
{"quote": "hanyamānas tataḥ krūrai rākṣasaiḥ kāṣṭhamuṣṭibhiḥ samīpaṃ rākṣasendrasya prākṛṣyata sa vānaraḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 050"}
{"quote": "athendrajit taṃ prasamīkṣya muktam astreṇa baddhaṃ drumacīrasūtraiḥ vyadarśayat tatra mahābalaṃ taṃ haripravīraṃ sagaṇāya rājñe", "category": "Epic, Ramayana", "book": "Ramayana", "position": "Kanda 5, Sarga 046, Verse 051"}
{"quote": "taṃ mattam iva mātaṅgaṃ baddhaṃ kapivarottamam rākṣasā rākṣasendrāya rāvaṇāya nyavedayan", "category": "Epic, Ramayana", "book": "Ramayana", "position": "Kanda 5, Sarga 046, Verse 052"}
{"quote": "ko 'yaṃ kasya kuto vāpi kiṃ kāryaṃ ko vyapāśrayaḥ iti rākṣasavīrāṇāṃ tatra saṃjajñire kathāḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 053"}
{"quote": "hanyatāṃ dahyatāṃ vāpi bhakṣyatām iti cāpare rākṣasās tatra saṃkruddhāḥ parasparam athābruvan", "category": "Epic, Ramayana", "book": "Ramayana", "position": "Kanda 5, Sarga 046, Verse 054"}
{"quote": "atītya mārgaṃ sahasā mahātmā sa tatra rakṣo'dhipapādamūle dadarśa rājñaḥ paricāravṛddhān gṛhaṃ mahāratnavibhūṣitaṃ ca", "category": "Epic, Ramayana", "book": "Ramayana", "position": "Kanda 5, Sarga 046, Verse 055"}
{"quote": "sa dadarśa mahātejā rāvaṇaḥ kapisattamam rakṣobhir vikṛtākāraiḥ kṛṣyamāṇam itas tataḥ", "category": "Epic, Ramayana", "book": "Ramayana", "position": "Kanda 5, Sarga 046, Verse 056"}
{"quote": "rākṣasādhipatiṃ cāpi dadarśa kapisattamaḥ tejobalasamāyuktaṃ tapantam iva bhāskaram", "category": "Epic, Ramayana", "book": "Ramayana", "position": "Kanda 5, Sarga 046, Verse 057"}
{"quote": "sa roṣasaṃvartitatāmradṛṣṭir daśānanas taṃ kapim anvavekṣya athopaviṣṭān kulaśīlavṛddhān samādiśat taṃ prati mantramukhyān", "category": "Epic, Ramayana", "book": "Ramayana", "position": "Kanda 5, Sarga 046, Verse 058"}
{"quote": "yathākramaṃ taiḥ sa kapiś ca pṛṣṭaḥ kāryārtham arthasya ca mūlam ādau nivedayām āsa harīśvarasya dūtaḥ sakāśād aham āgato 'smi", "category": "Epic, Ramayana", "book": "Ramayana", "position": "Kanda 5, Sarga 046, Verse 059"}
{"quote": "tataḥ sa karmaṇā tasya vismito bhīmavikramaḥ hanumān roṣatāmrākṣo rakṣo'dhipam avaikṣata", "category": "Epic, Ramayana", "book": "Ramayana", "position": "Kanda 5, Sarga 047, Verse 001"}
{"quote": "bhājamānaṃ mahārheṇa kāñcanena virājatā muktājālāvṛtenātha mukuṭena mahādyutim", "category": "Epic, Ramayana", "book": "Ramayana", "position": "Kanda 5, Sarga 047, Verse 002"}
{"quote": "vajrasaṃyogasaṃyuktair mahārhamaṇivigrahaiḥ haimair ābharaṇaiś citrair manaseva prakalpitaiḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 003"}
{"quote": "mahārhakṣaumasaṃvītaṃ raktacandanarūṣitam svanuliptaṃ vicitrābhir vividhabhiś ca bhaktibhiḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 004"}
{"quote": "vipulair darśanīyaiś ca rakṣākṣair bhīmadarśanaiḥ dīptatīkṣṇamahādaṃṣṭraiḥ pralambadaśanacchadaiḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 005"}
{"quote": "śirobhir daśabhir vīraṃ bhrājamānaṃ mahaujasaṃ nānāvyālasamākīrṇaiḥ śikharair iva mandaram", "category": "Epic, Ramayana", "book": "Ramayana", "position": "Kanda 5, Sarga 047, Verse 006"}
{"quote": "nīlāñjanacaya prakhyaṃ hāreṇorasi rājatā pūrṇacandrābhavaktreṇa sabalākam ivāmbudam", "category": "Epic, Ramayana", "book": "Ramayana", "position": "Kanda 5, Sarga 047, Verse 007"}
{"quote": "bāhubhir baddhakeyūraiś candanottamarūṣitaiḥ bhrājamānāṅgadaiḥ pīnaiḥ pañcaśīrṣair ivoragaiḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 008"}
{"quote": "mahati sphāṭike citre ratnasaṃyogasaṃskṛte uttamāstaraṇāstīrṇe upaviṣṭaṃ varāsane", "category": "Epic, Ramayana", "book": "Ramayana", "position": "Kanda 5, Sarga 047, Verse 009"}
{"quote": "alaṃkṛtābhir atyarthaṃ pramadābhiḥ samantataḥ vālavyajanahastābhir ārāt samupasevitam", "category": "Epic, Ramayana", "book": "Ramayana", "position": "Kanda 5, Sarga 047, Verse 010"}
{"quote": "durdhareṇa prahastena mahāpārśvena rakṣasā mantribhir mantratattvajñair nikumbhena ca mantriṇā", "category": "Epic, Ramayana", "book": "Ramayana", "position": "Kanda 5, Sarga 047, Verse 011"}
{"quote": "upopaviṣṭaṃ rakṣobhiś caturbhir baladarpitaiḥ kṛtsnaiḥ parivṛtaṃ lokaṃ caturbhir iva sāgaraiḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 012"}
{"quote": "mantribhir mantratattvajñair anyaiś ca śubhabuddhibhiḥ anvāsyamānaṃ sacivaiḥ surair iva sureśvaram", "category": "Epic, Ramayana", "book": "Ramayana", "position": "Kanda 5, Sarga 047, Verse 013"}
{"quote": "apaśyad rākṣasapatiṃ hanūmān atitejasaṃ viṣṭhitaṃ meruśikhare satoyam iva toyadam", "category": "Epic, Ramayana", "book": "Ramayana", "position": "Kanda 5, Sarga 047, Verse 014"}
{"quote": "sa taiḥ saṃpīḍyamāno 'pi rakṣobhir bhīmavikramaiḥ vismayaṃ paramaṃ gatvā rakṣo'dhipam avaikṣata", "category": "Epic, Ramayana", "book": "Ramayana", "position": "Kanda 5, Sarga 047, Verse 015"}
{"quote": "bhrājamānaṃ tato dṛṣṭvā hanumān rākṣaseśvaram manasā cintayām āsa tejasā tasya mohitaḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 016"}
{"quote": "aho rūpam aho dhairyam aho sattvam aho dyutiḥ aho rākṣasarājasya sarvalakṣaṇayuktatā", "category": "Epic, Ramayana", "book": "Ramayana", "position": "Kanda 5, Sarga 047, Verse 017"}
{"quote": "yady adharmo na balavān syād ayaṃ rākṣaseśvaraḥ syād ayaṃ suralokasya saśakrasyāpi rakṣitā", "category": "Epic, Ramayana", "book": "Ramayana", "position": "Kanda 5, Sarga 047, Verse 018"}
{"quote": "tena bibhyati khalv asmāl lokāḥ sāmaradānavāḥ ayaṃ hy utsahate kruddhaḥ kartum ekārṇavaṃ jagat", "category": "Epic, Ramayana", "book": "Ramayana", "position": "Kanda 5, Sarga 047, Verse 019"}
{"quote": "iti cintāṃ bahuvidhām akaron matimān kapiḥ dṛṣṭvā rākṣasarājasya prabhāvam amitaujasaḥ", "category": "Epic, Ramayana", "book": "Ramayana", "position": "Kanda 5, Sarga 047, Verse 020"}
{"quote": "tam udvīkṣya mahābāhuḥ piṅgākṣaṃ purataḥ sthitam roṣeṇa mahatāviṣṭo rāvaṇo lokarāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 048, Verse 001"}
{"quote": "sa rājā roṣatāmrākṣaḥ prahastaṃ mantrisattamam kālayuktam uvācedaṃ vaco vipulam arthavat", "category": "Epic, Ramayana", "book": "Ramayana", "position": "Kanda 5, Sarga 048, Verse 002"}
{"quote": "durātmā pṛcchyatām eṣa kutaḥ kiṃ vāsya kāraṇam vanabhaṅge ca ko 'syārtho rākṣasīnāṃ ca tarjane", "category": "Epic, Ramayana", "book": "Ramayana", "position": "Kanda 5, Sarga 048, Verse 003"}
{"quote": "rāvaṇasya vacaḥ śrutvā prahasto vākyam abravīt samāśvasihi bhadraṃ te na bhīḥ kāryā tvayā kape", "category": "Epic, Ramayana", "book": "Ramayana", "position": "Kanda 5, Sarga 048, Verse 004"}
{"quote": "yadi tāvat tvam indreṇa preṣito rāvaṇālayam tattvam ākhyāhi mā te bhūd bhayaṃ vānara mokṣyase", "category": "Epic, Ramayana", "book": "Ramayana", "position": "Kanda 5, Sarga 048, Verse 005"}
{"quote": "yadi vaiśravaṇasya tvaṃ yamasya varuṇasya ca cārurūpam idaṃ kṛtvā yamasya varuṇasya ca", "category": "Epic, Ramayana", "book": "Ramayana", "position": "Kanda 5, Sarga 048, Verse 006"}
{"quote": "viṣṇunā preṣito vāpi dūto vijayakāṅkṣiṇā na hi te vānaraṃ tejo rūpamātraṃ tu vānaram", "category": "Epic, Ramayana", "book": "Ramayana", "position": "Kanda 5, Sarga 048, Verse 007"}
{"quote": "tattvataḥ kathayasvādya tato vānara mokṣyase anṛtaṃ vadataś cāpi durlabhaṃ tava jīvitam", "category": "Epic, Ramayana", "book": "Ramayana", "position": "Kanda 5, Sarga 048, Verse 008"}
{"quote": "atha vā yannimittas te praveśo rāvaṇālaye", "category": "Epic, Ramayana", "book": "Ramayana", "position": "Kanda 5, Sarga 048, Verse 009"}
{"quote": "evam ukto harivaras tadā rakṣogaṇeśvaram abravīn nāsmi śakrasya yamasya varuṇasya vā", "category": "Epic, Ramayana", "book": "Ramayana", "position": "Kanda 5, Sarga 048, Verse 010"}
{"quote": "dhanadena na me sakhyaṃ viṣṇunā nāsmi coditaḥ jātir eva mama tv eṣā vānaro 'ham ihāgataḥ", "category": "Epic, Ramayana", "book": "Ramayana", "position": "Kanda 5, Sarga 048, Verse 011"}
{"quote": "darśane rākṣasendrasya durlabhe tad idaṃ mayā vanaṃ rākṣasarājasya darśanārthe vināśitam", "category": "Epic, Ramayana", "book": "Ramayana", "position": "Kanda 5, Sarga 048, Verse 012"}
{"quote": "tatas te rākṣasāḥ prāptā balino yuddhakāṅkṣiṇaḥ rakṣaṇārthaṃ ca dehasya pratiyuddhā mayā raṇe", "category": "Epic, Ramayana", "book": "Ramayana", "position": "Kanda 5, Sarga 048, Verse 013"}
{"quote": "astrapāśair na śakyo 'haṃ baddhuṃ devāsurair api pitāmahād eva varo mamāpy eṣo 'bhyupāgataḥ", "category": "Epic, Ramayana", "book": "Ramayana", "position": "Kanda 5, Sarga 048, Verse 014"}
{"quote": "rājānaṃ draṣṭukāmena mayāstram anuvartitam vimukto aham astreṇa rākṣasais tv atipīḍitaḥ", "category": "Epic, Ramayana", "book": "Ramayana", "position": "Kanda 5, Sarga 048, Verse 015"}
{"quote": "dūto 'ham iti vijñeyo rāghavasyāmitaujasaḥ śrūyatāṃ cāpi vacanaṃ mama pathyam idaṃ prabho", "category": "Epic, Ramayana", "book": "Ramayana", "position": "Kanda 5, Sarga 048, Verse 016"}
{"quote": "taṃ samīkṣya mahāsattvaṃ sattvavān harisattamaḥ vākyam arthavad avyagras tam uvāca daśānanam", "category": "Epic, Ramayana", "book": "Ramayana", "position": "Kanda 5, Sarga 049, Verse 001"}
{"quote": "ahaṃ sugrīvasaṃdeśād iha prāptas tavālayam rākṣasendra harīśas tvāṃ bhrātā kuśalam abravīt", "category": "Epic, Ramayana", "book": "Ramayana", "position": "Kanda 5, Sarga 049, Verse 002"}
{"quote": "bhrātuḥ śṛṇu samādeśaṃ sugrīvasya mahātmanaḥ dharmārthopahitaṃ vākyam iha cāmutra ca kṣamam", "category": "Epic, Ramayana", "book": "Ramayana", "position": "Kanda 5, Sarga 049, Verse 003"}
{"quote": "rājā daśaratho nāma rathakuñjaravājimān piteva bandhur lokasya sureśvarasamadyutiḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 004"}
{"quote": "jyeṣṭhas tasya mahābāhuḥ putraḥ priyakaraḥ prabhuḥ pitur nideśān niṣkrāntaḥ praviṣṭo daṇḍakāvanam", "category": "Epic, Ramayana", "book": "Ramayana", "position": "Kanda 5, Sarga 049, Verse 005"}
{"quote": "lakṣmaṇena saha bhrātrā sītayā cāpi bhāryayā rāmo nāma mahātejā dharmyaṃ panthānam āśritaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 006"}
{"quote": "tasya bhāryā vane naṣṭā sītā patim anuvratā vaidehasya sutā rājño janakasya mahātmanaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 007"}
{"quote": "sa mārgamāṇas tāṃ devīṃ rājaputraḥ sahānujaḥ ṛśyamūkam anuprāptaḥ sugrīveṇa ca saṃgataḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 008"}
{"quote": "tasya tena pratijñātaṃ sītāyāḥ parimārgaṇam sugrīvasyāpi rāmeṇa harirājyaṃ niveditam", "category": "Epic, Ramayana", "book": "Ramayana", "position": "Kanda 5, Sarga 049, Verse 009"}
{"quote": "tatas tena mṛdhe hatvā rājaputreṇa vālinam sugrīvaḥ sthāpito rājye haryṛkṣāṇāṃ gaṇeśvaraḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 010"}
{"quote": "sa sītāmārgaṇe vyagraḥ sugrīvaḥ satyasaṃgaraḥ harīn saṃpreṣayām āsa diśaḥ sarvā harīśvaraḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 011"}
{"quote": "tāṃ harīṇāṃ sahasrāṇi śatāni niyutāni ca dikṣu sarvāsu mārgante adhaś copari cāmbare", "category": "Epic, Ramayana", "book": "Ramayana", "position": "Kanda 5, Sarga 049, Verse 012"}
{"quote": "vainateya samāḥ ke cit ke cit tatrānilopamāḥ asaṃgagatayaḥ śīghrā harivīrā mahābalāḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 013"}
{"quote": "ahaṃ tu hanumān nāma mārutasyaurasaḥ sutaḥ sītāyās tu kṛte tūrṇaṃ śatayojanam āyatam samudraṃ laṅghayitvaiva tāṃ didṛkṣur ihāgataḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 014"}
{"quote": "tad bhavān dṛṣṭadharmārthas tapaḥ kṛtaparigrahaḥ paradārān mahāprājña noparoddhuṃ tvam arhasi", "category": "Epic, Ramayana", "book": "Ramayana", "position": "Kanda 5, Sarga 049, Verse 015"}
{"quote": "na hi dharmaviruddheṣu bahv apāyeṣu karmasu mūlaghātiṣu sajjante buddhimanto bhavadvidhāḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 016"}
{"quote": "kaś ca lakṣmaṇamuktānāṃ rāmakopānuvartinām śarāṇām agrataḥ sthātuṃ śakto devāsureṣv api", "category": "Epic, Ramayana", "book": "Ramayana", "position": "Kanda 5, Sarga 049, Verse 017"}
{"quote": "na cāpi triṣu lokeṣu rājan vidyeta kaś cana rāghavasya vyalīkaṃ yaḥ kṛtvā sukham avāpnuyāt", "category": "Epic, Ramayana", "book": "Ramayana", "position": "Kanda 5, Sarga 049, Verse 018"}
{"quote": "tat trikālahitaṃ vākyaṃ dharmyam arthānubandhi ca manyasva naradevāya jānakī pratidīyatām", "category": "Epic, Ramayana", "book": "Ramayana", "position": "Kanda 5, Sarga 049, Verse 019"}
{"quote": "dṛṣṭā hīyaṃ mayā devī labdhaṃ yad iha durlabham uttaraṃ karma yac cheṣaṃ nimittaṃ tatra rāghavaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 020"}
{"quote": "lakṣiteyaṃ mayā sītā tathā śokaparāyaṇā gṛhya yāṃ nābhijānāsi pañcāsyām iva pannagīm", "category": "Epic, Ramayana", "book": "Ramayana", "position": "Kanda 5, Sarga 049, Verse 021"}
{"quote": "neyaṃ jarayituṃ śakyā sāsurair amarair api viṣasaṃsṛṣṭam atyarthaṃ bhuktam annam ivaujasā", "category": "Epic, Ramayana", "book": "Ramayana", "position": "Kanda 5, Sarga 049, Verse 022"}
{"quote": "tapaḥsaṃtāpalabdhas te yo 'yaṃ dharmaparigrahaḥ na sa nāśayituṃ nyāyya ātmaprāṇaparigrahaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 023"}
{"quote": "avadhyatāṃ tapobhir yāṃ bhavān samanupaśyati ātmanaḥ sāsurair devair hetus tatrāpy ayaṃ mahān", "category": "Epic, Ramayana", "book": "Ramayana", "position": "Kanda 5, Sarga 049, Verse 024"}
{"quote": "sugrīvo na hi devo 'yaṃ nāsuro na ca mānuṣaḥ na rākṣaso na gandharvo na yakṣo na ca pannagaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 025"}
{"quote": "mānuṣo rāghavo rājan sugrīvaś ca harīśvaraḥ tasmāt prāṇaparitrāṇaṃ kathaṃ rājan kariṣyasi", "category": "Epic, Ramayana", "book": "Ramayana", "position": "Kanda 5, Sarga 049, Verse 026"}
{"quote": "na tu dharmopasaṃhāram adharmaphalasaṃhitam tad eva phalam anveti dharmaś cādharmanāśanaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 027"}
{"quote": "prāptaṃ dharmaphalaṃ tāvad bhavatā nātra saṃśayaḥ phalam asyāpy adharmasya kṣipram eva prapatsyase", "category": "Epic, Ramayana", "book": "Ramayana", "position": "Kanda 5, Sarga 049, Verse 028"}
{"quote": "janasthānavadhaṃ buddhvā buddhvā vālivadhaṃ tathā rāmasugrīvasakhyaṃ ca budhyasva hitam ātmanaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 029"}
{"quote": "kāmaṃ khalv aham apy ekaḥ savājirathakuñjarām laṅkāṃ nāśayituṃ śaktas tasyaiṣa tu viniścayaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 030"}
{"quote": "rāmeṇa hi pratijñātaṃ haryṛkṣagaṇasaṃnidhau utsādanam amitrāṇāṃ sītā yais tu pradharṣitā", "category": "Epic, Ramayana", "book": "Ramayana", "position": "Kanda 5, Sarga 049, Verse 031"}
{"quote": "apakurvan hi rāmasya sākṣād api puraṃdaraḥ na sukhaṃ prāpnuyād anyaḥ kiṃ punas tvadvidho janaḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 032"}
{"quote": "yāṃ sītety abhijānāsi yeyaṃ tiṣṭhati te vaśe kālarātrīti tāṃ viddhi sarvalaṅkāvināśinīm", "category": "Epic, Ramayana", "book": "Ramayana", "position": "Kanda 5, Sarga 049, Verse 033"}
{"quote": "tad alaṃ kālapāśena sītā vigraharūpiṇā svayaṃ skandhāvasaktena kṣamam ātmani cintyatām", "category": "Epic, Ramayana", "book": "Ramayana", "position": "Kanda 5, Sarga 049, Verse 034"}
{"quote": "sītāyās tejasā dagdhāṃ rāmakopaprapīḍitām dahyamanām imāṃ paśya purīṃ sāṭṭapratolikām", "category": "Epic, Ramayana", "book": "Ramayana", "position": "Kanda 5, Sarga 049, Verse 035"}
{"quote": "sa sauṣṭhavopetam adīnavādinaḥ kaper niśamyāpratimo 'priyaṃ vacaḥ daśānanaḥ kopavivṛttalocanaḥ samādiśat tasya vadhaṃ mahākapeḥ", "category": "Epic, Ramayana", "book": "Ramayana", "position": "Kanda 5, Sarga 049, Verse 036"}
{"quote": "tasya tad vacanaṃ śrutvā vānarasya mahātmanaḥ ājñāpayad vadhaṃ tasya rāvaṇaḥ krodhamūrchitaḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 001"}
{"quote": "vadhe tasya samājñapte rāvaṇena durātmanā niveditavato dautyaṃ nānumene vibhīṣaṇaḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 002"}
{"quote": "taṃ rakṣo'dhipatiṃ kruddhaṃ tac ca kāryam upasthitam viditvā cintayām āsa kāryaṃ kāryavidhau sthitaḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 003"}
{"quote": "niścitārthas tataḥ sāmnāpūjya śatrujidagrajam uvāca hitam atyarthaṃ vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 004"}
{"quote": "rājan dharmaviruddhaṃ ca lokavṛtteś ca garhitam tava cāsadṛśaṃ vīra kaper asya pramāpaṇam", "category": "Epic, Ramayana", "book": "Ramayana", "position": "Kanda 5, Sarga 050, Verse 005"}
{"quote": "asaṃśayaṃ śatrur ayaṃ pravṛddhaḥ kṛtaṃ hy anenāpriyam aprameyam na dūtavadhyāṃ pravadanti santo dūtasya dṛṣṭā bahavo hi daṇḍāḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 006"}
{"quote": "vairūpyām aṅgeṣu kaśābhighāto mauṇḍyaṃ tathā lakṣmaṇasaṃnipātaḥ etān hi dūte pravadanti daṇḍān vadhas tu dūtasya na naḥ śruto 'pi", "category": "Epic, Ramayana", "book": "Ramayana", "position": "Kanda 5, Sarga 050, Verse 007"}
{"quote": "kathaṃ ca dharmārthavinītabuddhiḥ parāvarapratyayaniścitārthaḥ bhavadvidhaḥ kopavaśe hi tiṣṭhet kopaṃ niyacchanti hi sattvavantaḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 008"}
{"quote": "na dharmavāde na ca lokavṛtte na śāstrabuddhigrahaṇeṣu vāpi vidyeta kaś cit tava vīratulyas tvaṃ hy uttamaḥ sarvasurāsurāṇām", "category": "Epic, Ramayana", "book": "Ramayana", "position": "Kanda 5, Sarga 050, Verse 009"}
{"quote": "na cāpy asya kaper ghāte kaṃ cit paśyāmy ahaṃ guṇam teṣv ayaṃ pātyatāṃ daṇḍo yair ayaṃ preṣitaḥ kapiḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 010"}
{"quote": "sādhur vā yadi vāsādhur parair eṣa samarpitaḥ bruvan parārthaṃ paravān na dūto vadham arhati", "category": "Epic, Ramayana", "book": "Ramayana", "position": "Kanda 5, Sarga 050, Verse 011"}
{"quote": "api cāsmin hate rājan nānyaṃ paśyāmi khecaram iha yaḥ punar āgacchet paraṃ pāraṃ mahodadhiḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 012"}
{"quote": "tasmān nāsya vadhe yatnaḥ kāryaḥ parapuraṃjaya bhavān sendreṣu deveṣu yatnam āsthātum arhati", "category": "Epic, Ramayana", "book": "Ramayana", "position": "Kanda 5, Sarga 050, Verse 013"}
{"quote": "asmin vinaṣṭe na hi dūtam anyaṃ paśyāmi yas tau nararājaputrau yuddhāya yuddhapriyadurvinītāv udyojayed dīrghapathāvaruddhau", "category": "Epic, Ramayana", "book": "Ramayana", "position": "Kanda 5, Sarga 050, Verse 014"}
{"quote": "parākramotsāhamanasvināṃ ca surāsurāṇām api durjayena tvayā manonandana nairṛtānāṃ yuddhāyatir nāśayituṃ na yuktā", "category": "Epic, Ramayana", "book": "Ramayana", "position": "Kanda 5, Sarga 050, Verse 015"}
{"quote": "hitāś ca śūrāś ca samāhitāś ca kuleṣu jātāś ca mahāguṇeṣu manasvinaḥ śastrabhṛtāṃ variṣṭhāḥ koṭyagraśaste subhṛtāś ca yodhāḥ", "category": "Epic, Ramayana", "book": "Ramayana", "position": "Kanda 5, Sarga 050, Verse 016"}
{"quote": "tad ekadeśena balasya tāvat ke cit tavādeśakṛto 'payāntu tau rājaputrau vinigṛhya mūḍhau pareṣu te bhāvayituṃ prabhāvam", "category": "Epic, Ramayana", "book": "Ramayana", "position": "Kanda 5, Sarga 050, Verse 017"}
{"quote": "tasya tad vacanaṃ śrutvā daśagrīvo mahābalaḥ deśakālahitaṃ vākyaṃ bhrātur uttamam abravīt", "category": "Epic, Ramayana", "book": "Ramayana", "position": "Kanda 5, Sarga 051, Verse 001"}
{"quote": "samyag uktaṃ hi bhavatā dūtavadhyā vigarhitā avaśyaṃ tu vadhād anyaḥ kriyatām asya nigrahaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 002"}
{"quote": "kapīnāṃ kila lāṅgūlam iṣṭaṃ bhavati bhūṣaṇam tad asya dīpyatāṃ śīghraṃ tena dagdhena gacchatu", "category": "Epic, Ramayana", "book": "Ramayana", "position": "Kanda 5, Sarga 051, Verse 003"}
{"quote": "tataḥ paśyantv imaṃ dīnam aṅgavairūpyakarśitam samitrā jñātayaḥ sarve bāndhavāḥ sasuhṛjjanāḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 004"}
{"quote": "ājñāpayad rākṣasendraḥ puraṃ sarvaṃ sacatvaram lāṅgūlena pradīptena rakṣobhiḥ pariṇīyatām", "category": "Epic, Ramayana", "book": "Ramayana", "position": "Kanda 5, Sarga 051, Verse 005"}
{"quote": "tasya tad vacanaṃ śrutvā rākṣasāḥ kopakarkaśāḥ veṣṭante tasya lāṅgūlaṃ jīrṇaiḥ kārpāsikaiḥ paṭaiḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 006"}
{"quote": "saṃveṣṭyamāne lāṅgūle vyavardhata mahākapiḥ śuṣkam indhanam āsādya vaneṣv iva hutāśanaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 007"}
{"quote": "tailena pariṣicyātha te 'gniṃ tatrāvapātayan", "category": "Epic, Ramayana", "book": "Ramayana", "position": "Kanda 5, Sarga 051, Verse 008"}
{"quote": "lāṅgūlena pradīptena rākṣasāṃs tān apātayat roṣāmarṣaparītātmā bālasūryasamānanaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 009"}
{"quote": "sa bhūyaḥ saṃgataiḥ krūrai rākasair harisattamaḥ nibaddhaḥ kṛtavān vīras tatkālasadṛśīṃ matim", "category": "Epic, Ramayana", "book": "Ramayana", "position": "Kanda 5, Sarga 051, Verse 010"}
{"quote": "kāmaṃ khalu na me śaktā nibadhasyāpi rākṣasāḥ chittvā pāśān samutpatya hanyām aham imān punaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 011"}
{"quote": "sarveṣām eva paryāpto rākṣasānām ahaṃ yudhi kiṃ tu rāmasya prītyarthaṃ viṣahiṣye 'ham īdṛśam", "category": "Epic, Ramayana", "book": "Ramayana", "position": "Kanda 5, Sarga 051, Verse 012"}
{"quote": "laṅkā carayitavyā me punar eva bhaved iti rātrau na hi sudṛṣṭā me durgakarmavidhānataḥ avaśyam eva draṣṭavyā mayā laṅkā niśākṣaye", "category": "Epic, Ramayana", "book": "Ramayana", "position": "Kanda 5, Sarga 051, Verse 013"}
{"quote": "kāmaṃ bandhaiś ca me bhūyaḥ pucchasyoddīpanena ca pīḍāṃ kurvantu rakṣāṃsi na me 'sti manasaḥ śramaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 014"}
{"quote": "tatas te saṃvṛtākāraṃ sattvavantaṃ mahākapim parigṛhya yayur hṛṣṭā rākṣasāḥ kapikuñjaram", "category": "Epic, Ramayana", "book": "Ramayana", "position": "Kanda 5, Sarga 051, Verse 015"}
{"quote": "śaṅkhabherīninādais tair ghoṣayantaḥ svakarmabhiḥ rākṣasāḥ krūrakarmāṇaś cārayanti sma tāṃ purīm", "category": "Epic, Ramayana", "book": "Ramayana", "position": "Kanda 5, Sarga 051, Verse 016"}
{"quote": "hanumāṃś cārayām āsa rākṣasānāṃ mahāpurīm athāpaśyad vimānāni vicitrāṇi mahākapiḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 017"}
{"quote": "saṃvṛtān bhūmibhāgāṃś ca suvibhaktāṃś ca catvarān rathyāś ca gṛhasaṃbādhāḥ kapiḥ śṛṅgāṭakāni ca", "category": "Epic, Ramayana", "book": "Ramayana", "position": "Kanda 5, Sarga 051, Verse 018"}
{"quote": "catvareṣu catuṣkeṣu rājamārge tathaiva ca ghoṣayanti kapiṃ sarve cārīka iti rākṣasāḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 019"}
{"quote": "dīpyamāne tatas tasya lāṅgūlāgre hanūmataḥ rākṣasyas tā virūpākṣyaḥ śaṃsur devyās tad apriyam", "category": "Epic, Ramayana", "book": "Ramayana", "position": "Kanda 5, Sarga 051, Verse 020"}
{"quote": "yas tvayā kṛtasaṃvādaḥ sīte tāmramukhaḥ kapiḥ lāṅgūlena pradīptena sa eṣa pariṇīyate", "category": "Epic, Ramayana", "book": "Ramayana", "position": "Kanda 5, Sarga 051, Verse 021"}
{"quote": "śrutvā tad vacanaṃ krūram ātmāpaharaṇopamam vaidehī śokasaṃtaptā hutāśanam upāgamat", "category": "Epic, Ramayana", "book": "Ramayana", "position": "Kanda 5, Sarga 051, Verse 022"}
{"quote": "maṅgalābhimukhī tasya sā tadāsīn mahākapeḥ upatasthe viśālākṣī prayatā havyavāhanam", "category": "Epic, Ramayana", "book": "Ramayana", "position": "Kanda 5, Sarga 051, Verse 023"}
{"quote": "yady asti patiśuśrūṣā yady asti caritaṃ tapaḥ yadi cāsty ekapatnītvaṃ śīto bhava hanūmataḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 024"}
{"quote": "yadi kaś cid anukrośas tasya mayy asti dhīmataḥ yadi vā bhāgyaśeṣaṃ me śīto bhava hanūmataḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 025"}
{"quote": "yadi māṃ vṛttasaṃpannāṃ tatsamāgamalālasām sa vijānāti dharmātmā śīto bhava hanūmataḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 026"}
{"quote": "yadi māṃ tārayaty āryaḥ sugrīvaḥ satyasaṃgaraḥ asmād duḥkhān mahābāhuḥ śīto bhava hanūmataḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 027"}
{"quote": "tatas tīkṣṇārcir avyagraḥ pradakṣiṇaśikho 'nalaḥ jajvāla mṛgaśāvākṣyāḥ śaṃsann iva śivaṃ kapeḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 028"}
{"quote": "dahyamāne ca lāṅgūle cintayām āsa vānaraḥ pradīpto 'gnir ayaṃ kasmān na māṃ dahati sarvataḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 029"}
{"quote": "dṛśyate ca mahājvālaḥ karoti ca na me rujam śiśirasyeva saṃpāto lāṅgūlāgre pratiṣṭhitaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 030"}
{"quote": "atha vā tad idaṃ vyaktaṃ yad dṛṣṭaṃ plavatā mayā rāmaprabhāvād āścaryaṃ parvataḥ saritāṃ patau", "category": "Epic, Ramayana", "book": "Ramayana", "position": "Kanda 5, Sarga 051, Verse 031"}
{"quote": "yadi tāvat samudrasya mainākasya ca dhīmatha rāmārthaṃ saṃbhramas tādṛk kim agnir na kariṣyati", "category": "Epic, Ramayana", "book": "Ramayana", "position": "Kanda 5, Sarga 051, Verse 032"}
{"quote": "sītāyāś cānṛśaṃsyena tejasā rāghavasya ca pituś ca mama sakhyena na māṃ dahati pāvakaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 033"}
{"quote": "bhūyaḥ sa cintayām āsa muhūrtaṃ kapikuñjaraḥ utpapātātha vegena nanāda ca mahākapiḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 034"}
{"quote": "puradvāraṃ tataḥ śrīmāñ śailaśṛṅgam ivonnatam vibhaktarakṣaḥsaṃbādham āsasādānilātmajaḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 035"}
{"quote": "sa bhūtvā śailasaṃkāśaḥ kṣaṇena punar ātmavān hrasvatāṃ paramāṃ prāpto bandhanāny avaśātayat", "category": "Epic, Ramayana", "book": "Ramayana", "position": "Kanda 5, Sarga 051, Verse 036"}
{"quote": "vimuktaś cābhavac chrīmān punaḥ parvatasaṃnibhaḥ vīkṣamāṇaś ca dadṛśe parighaṃ toraṇāśritam", "category": "Epic, Ramayana", "book": "Ramayana", "position": "Kanda 5, Sarga 051, Verse 037"}
{"quote": "sa taṃ gṛhya mahābāhuḥ kālāyasapariṣkṛtam rakṣiṇas tān punaḥ sarvān sūdayām āsa mārutiḥ", "category": "Epic, Ramayana", "book": "Ramayana", "position": "Kanda 5, Sarga 051, Verse 038"}
{"quote": "sa tān nihatvā raṇacaṇḍavikramaḥ samīkṣamāṇaḥ punar eva laṅkām pradīptalāṅgūlakṛtārcimālī prakāśatāditya ivāṃśumālī", "category": "Epic, Ramayana", "book": "Ramayana", "position": "Kanda 5, Sarga 051, Verse 039"}
{"quote": "vīkṣamāṇas tato laṅkāṃ kapiḥ kṛtamanorathaḥ vardhamānasamutsāhaḥ kāryaśeṣam acintayat", "category": "Epic, Ramayana", "book": "Ramayana", "position": "Kanda 5, Sarga 052, Verse 001"}
{"quote": "kiṃ nu khalv aviśiṣṭaṃ me kartavyam iha sāmpratam yad eṣāṃ rakṣasāṃ bhūyaḥ saṃtāpajananaṃ bhavet", "category": "Epic, Ramayana", "book": "Ramayana", "position": "Kanda 5, Sarga 052, Verse 002"}
{"quote": "vanaṃ tāvat pramathitaṃ prakṛṣṭā rākṣasā hatāḥ balaikadeśaḥ kṣapitaḥ śeṣaṃ durgavināśanam", "category": "Epic, Ramayana", "book": "Ramayana", "position": "Kanda 5, Sarga 052, Verse 003"}
{"quote": "durge vināśite karma bhavet sukhapariśramam alpayatnena kārye 'smin mama syāt saphalaḥ śramaḥ", "category": "Epic, Ramayana", "book": "Ramayana", "position": "Kanda 5, Sarga 052, Verse 004"}
{"quote": "yo hy ayaṃ mama lāṅgūle dīpyate havyavāhanaḥ asya saṃtarpaṇaṃ nyāyyaṃ kartum ebhir gṛhottamaiḥ", "category": "Epic, Ramayana", "book": "Ramayana", "position": "Kanda 5, Sarga 052, Verse 005"}
{"quote": "tataḥ pradīptalāṅgūlaḥ savidyud iva toyadaḥ bhavanāgreṣu laṅkāyā vicacāra mahākapiḥ", "category": "Epic, Ramayana", "book": "Ramayana", "position": "Kanda 5, Sarga 052, Verse 006"}
{"quote": "mumoca hanumān agniṃ kālānalaśikhopamam", "category": "Epic, Ramayana", "book": "Ramayana", "position": "Kanda 5, Sarga 052, Verse 007"}
{"quote": "śvasanena ca saṃyogād ativego mahābalaḥ kālāgnir iva jajvāla prāvardhata hutāśanaḥ", "category": "Epic, Ramayana", "book": "Ramayana", "position": "Kanda 5, Sarga 052, Verse 008"}
{"quote": "pradīptam agniṃ pavanas teṣu veśmasu cārayat", "category": "Epic, Ramayana", "book": "Ramayana", "position": "Kanda 5, Sarga 052, Verse 009"}
{"quote": "tāni kāñcanajālāni muktāmaṇimayāni ca bhavanāny avaśīryanta ratnavanti mahānti ca", "category": "Epic, Ramayana", "book": "Ramayana", "position": "Kanda 5, Sarga 052, Verse 010"}
{"quote": "tāni bhagnavimānāni nipetur vasudhātale bhavanānīva siddhānām ambarāt puṇyasaṃkṣaye", "category": "Epic, Ramayana", "book": "Ramayana", "position": "Kanda 5, Sarga 052, Verse 011"}
{"quote": "vajravidrumavaidūryamuktārajatasaṃhitān vicitrān bhavanād dhātūn syandamānān dadarśa saḥ", "category": "Epic, Ramayana", "book": "Ramayana", "position": "Kanda 5, Sarga 052, Verse 012"}
{"quote": "nāgnis tṛpyati kāṣṭhānāṃ tṛṇānāṃ ca yathā tathā hanūmān rākṣasendrāṇāṃ vadhe kiṃ cin na tṛpyati", "category": "Epic, Ramayana", "book": "Ramayana", "position": "Kanda 5, Sarga 052, Verse 013"}
{"quote": "hutāśanajvālasamāvṛtā sā hatapravīrā parivṛttayodhā hanūmātaḥ krodhabalābhibhūtā babhūva śāpopahateva laṅkā", "category": "Epic, Ramayana", "book": "Ramayana", "position": "Kanda 5, Sarga 052, Verse 014"}
{"quote": "sasaṃbhramaṃ trastaviṣaṇṇarākṣasāṃ samujjvalaj jvālahutāśanāṅkitām dadarśa laṅkāṃ hanumān mahāmanāḥ svayambhukopopahatām ivāvanim", "category": "Epic, Ramayana", "book": "Ramayana", "position": "Kanda 5, Sarga 052, Verse 015"}
{"quote": "sa rākṣasāṃs tān subahūṃś ca hatvā vanaṃ ca bhaṅktvā bahupādapaṃ tat visṛjya rakṣo bhavaneṣu cāgniṃ jagāma rāmaṃ manasā mahātmā", "category": "Epic, Ramayana", "book": "Ramayana", "position": "Kanda 5, Sarga 052, Verse 016"}
{"quote": "laṅkāṃ samastāṃ saṃdīpya lāṅgūlāgniṃ mahākapiḥ nirvāpayām āsa tadā samudre harisattamaḥ", "category": "Epic, Ramayana", "book": "Ramayana", "position": "Kanda 5, Sarga 052, Verse 017"}
{"quote": "saṃdīpyamānāṃ vidhvastāṃ trastarakṣo gaṇāṃ purīm avekṣya hānumāṃl laṅkāṃ cintayām āsa vānaraḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 001"}
{"quote": "tasyābhūt sumahāṃs trāsaḥ kutsā cātmany ajāyata laṅkāṃ pradahatā karma kiṃsvit kṛtam idaṃ mayā", "category": "Epic, Ramayana", "book": "Ramayana", "position": "Kanda 5, Sarga 053, Verse 002"}
{"quote": "dhanyās te puruṣaśreṣṭha ye buddhyā kopam utthitam nirundhanti mahātmāno dīptam agnim ivāmbhasā", "category": "Epic, Ramayana", "book": "Ramayana", "position": "Kanda 5, Sarga 053, Verse 003"}
{"quote": "yadi dagdhā tv iyaṃ laṅkā nūnam āryāpi jānakī dagdhā tena mayā bhartur hataṃ kāryam ajānatā", "category": "Epic, Ramayana", "book": "Ramayana", "position": "Kanda 5, Sarga 053, Verse 004"}
{"quote": "yad artham ayam ārambhas tat kāryam avasāditam mayā hi dahatā laṅkāṃ na sītā parirakṣitā", "category": "Epic, Ramayana", "book": "Ramayana", "position": "Kanda 5, Sarga 053, Verse 005"}
{"quote": "īṣatkāryam idaṃ kāryaṃ kṛtam āsīn na saṃśayaḥ tasya krodhābhibhūtena mayā mūlakṣayaḥ kṛtaḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 006"}
{"quote": "vinaṣṭā jānakī vyaktaṃ na hy adagdhaḥ pradṛśyate laṅkāyāḥ kaś cid uddeśaḥ sarvā bhasmīkṛtā purī", "category": "Epic, Ramayana", "book": "Ramayana", "position": "Kanda 5, Sarga 053, Verse 007"}
{"quote": "yadi tad vihataṃ kāryaṃ mayā prajñāviparyayāt ihaiva prāṇasaṃnyāso mamāpi hy atirocate", "category": "Epic, Ramayana", "book": "Ramayana", "position": "Kanda 5, Sarga 053, Verse 008"}
{"quote": "kim agnau nipatāmy adya āhosvid vaḍavāmukhe śarīram āho sattvānāṃ dadmi sāgaravāsinām", "category": "Epic, Ramayana", "book": "Ramayana", "position": "Kanda 5, Sarga 053, Verse 009"}
{"quote": "kathaṃ hi jīvatā śakyo mayā draṣṭuṃ harīśvaraḥ tau vā puruṣaśārdūlau kāryasarvasvaghātinā", "category": "Epic, Ramayana", "book": "Ramayana", "position": "Kanda 5, Sarga 053, Verse 010"}
{"quote": "mayā khalu tad evedaṃ roṣadoṣāt pradarśitam prathitaṃ triṣu lokeṣu kapitam anavasthitam", "category": "Epic, Ramayana", "book": "Ramayana", "position": "Kanda 5, Sarga 053, Verse 011"}
{"quote": "dhig astu rājasaṃ bhāvam anīśam anavasthitam īśvareṇāpi yad rāgān mayā sītā na rakṣitā", "category": "Epic, Ramayana", "book": "Ramayana", "position": "Kanda 5, Sarga 053, Verse 012"}
{"quote": "vinaṣṭāyāṃ tu sītāyāṃ tāv ubhau vinaśiṣyataḥ tayor vināśe sugrīvaḥ sabandhur vinaśiṣyati", "category": "Epic, Ramayana", "book": "Ramayana", "position": "Kanda 5, Sarga 053, Verse 013"}
{"quote": "etad eva vacaḥ śrutvā bharato bhrātṛvatsalaḥ dharmātmā sahaśatrughnaḥ kathaṃ śakṣyati jīvitum", "category": "Epic, Ramayana", "book": "Ramayana", "position": "Kanda 5, Sarga 053, Verse 014"}
{"quote": "ikṣvākuvaṃśe dharmiṣṭhe gate nāśam asaṃśayam bhaviṣyanti prajāḥ sarvāḥ śokasaṃtāpapīḍitāḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 015"}
{"quote": "tad ahaṃ bhāgyarahito luptadharmārthasaṃgrahaḥ roṣadoṣaparītātmā vyaktaṃ lokavināśanaḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 016"}
{"quote": "iti cintayatas tasya nimittāny upapedire pūram apy upalabdhāni sākṣāt punar acintayat", "category": "Epic, Ramayana", "book": "Ramayana", "position": "Kanda 5, Sarga 053, Verse 017"}
{"quote": "atha vā cārusarvāṅgī rakṣitā svena tejasā na naśiṣyati kalyāṇī nāgnir agnau pravartate", "category": "Epic, Ramayana", "book": "Ramayana", "position": "Kanda 5, Sarga 053, Verse 018"}
{"quote": "na hi dharmān manas tasya bhāryām amitatejasaḥ svacāritrābhiguptāṃ tāṃ spraṣṭum arhati pāvakaḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 019"}
{"quote": "nūnaṃ rāmaprabhāvena vaidehyāḥ sukṛtena ca yan māṃ dahanakarmāyaṃ nādahad dhavyavāhanaḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 020"}
{"quote": "trayāṇāṃ bharatādīnāṃ bhrātṝṇāṃ devatā ca yā rāmasya ca manaḥkāntā sā kathaṃ vinaśiṣyati", "category": "Epic, Ramayana", "book": "Ramayana", "position": "Kanda 5, Sarga 053, Verse 021"}
{"quote": "yad vā dahanakarmāyaṃ sarvatra prabhur avyayaḥ na me dahati lāṅgūlaṃ katham āryāṃ pradhakṣyati", "category": "Epic, Ramayana", "book": "Ramayana", "position": "Kanda 5, Sarga 053, Verse 022"}
{"quote": "tapasā satyavākyena ananyatvāc ca bhartari api sā nirdahed agniṃ na tām agniḥ pradhakṣyati", "category": "Epic, Ramayana", "book": "Ramayana", "position": "Kanda 5, Sarga 053, Verse 023"}
{"quote": "sa tathā cintayaṃs tatra devyā dharmaparigraham śuśrāva hanumān vākyaṃ cāraṇānāṃ mahātmanām", "category": "Epic, Ramayana", "book": "Ramayana", "position": "Kanda 5, Sarga 053, Verse 024"}
{"quote": "aho khalu kṛtaṃ karma durviṣahyaṃ hanūmatā agniṃ visṛjatābhīkṣṇaṃ bhīmaṃ rākṣasasadmani", "category": "Epic, Ramayana", "book": "Ramayana", "position": "Kanda 5, Sarga 053, Verse 025"}
{"quote": "dagdheyaṃ nagarī laṅkā sāṭṭaprākāratoraṇā jānakī na ca dagdheti vismayo 'dbhuta eva naḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 026"}
{"quote": "sa nimittaiś ca dṛṣṭārthaiḥ kāraṇaiś ca mahāguṇaiḥ ṛṣivākyaiś ca hanumān abhavat prītamānasaḥ", "category": "Epic, Ramayana", "book": "Ramayana", "position": "Kanda 5, Sarga 053, Verse 027"}
{"quote": "tataḥ kapiḥ prāptamanorathārthas tām akṣatāṃ rājasutāṃ viditvā pratyakṣatas tāṃ punar eva dṛṣṭvā pratiprayāṇāya matiṃ cakāra", "category": "Epic, Ramayana", "book": "Ramayana", "position": "Kanda 5, Sarga 053, Verse 028"}
{"quote": "tatas tu śiṃśapāmūle jānakīṃ paryavasthitām abhivādyābravīd diṣṭyā paśyāmi tvām ihākṣatām", "category": "Epic, Ramayana", "book": "Ramayana", "position": "Kanda 5, Sarga 054, Verse 001"}
{"quote": "tatas taṃ prasthitaṃ sītā vīkṣamāṇā punaḥ punaḥ bhartṛsnehānvitaṃ vākyaṃ hanūmantam abhāṣata", "category": "Epic, Ramayana", "book": "Ramayana", "position": "Kanda 5, Sarga 054, Verse 002"}
{"quote": "kāmam asya tvam evaikaḥ kāryasya parisādhane paryāptaḥ paravīraghna yaśasyas te balodayaḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 003"}
{"quote": "balais tu saṃkulāṃ kṛtvā laṅkāṃ parabalārdanaḥ māṃ nayed yadi kākutsthas tasya tat sādṛśaṃ bhavet", "category": "Epic, Ramayana", "book": "Ramayana", "position": "Kanda 5, Sarga 054, Verse 004"}
{"quote": "tad yathā tasya vikrāntam anurūpaṃ mahātmanaḥ bhavaty āhavaśūrasya tattvam evopapādaya", "category": "Epic, Ramayana", "book": "Ramayana", "position": "Kanda 5, Sarga 054, Verse 005"}
{"quote": "tad arthopahitaṃ vākyaṃ praśritaṃ hetusaṃhitam niśamya hanumāṃs tasyā vākyam uttaram abravīt", "category": "Epic, Ramayana", "book": "Ramayana", "position": "Kanda 5, Sarga 054, Verse 006"}
{"quote": "kṣipram eṣyati kākutstho haryṛkṣapravarair vṛtaḥ yas te yudhi vijityārīñ śokaṃ vyapanayiṣyati", "category": "Epic, Ramayana", "book": "Ramayana", "position": "Kanda 5, Sarga 054, Verse 007"}
{"quote": "evam āśvāsya vaidehīṃ hanūmān mārutātmajaḥ gamanāya matiṃ kṛtvā vaidehīm abhyavādayat", "category": "Epic, Ramayana", "book": "Ramayana", "position": "Kanda 5, Sarga 054, Verse 008"}
{"quote": "tataḥ sa kapiśārdūlaḥ svāmisaṃdarśanotsukaḥ āruroha giriśreṣṭham ariṣṭam arimardanaḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 009"}
{"quote": "tuṅgapadmakajuṣṭābhir nīlābhir vanarājibhiḥ sālatālāśvakarṇaiś ca vaṃśaiś ca bahubhir vṛtam", "category": "Epic, Ramayana", "book": "Ramayana", "position": "Kanda 5, Sarga 054, Verse 010"}
{"quote": "latāvitānair vitataiḥ puṣpavadbhir alaṃkṛtam nānāmṛgagaṇākīrṇaṃ dhātuniṣyandabhūṣitam", "category": "Epic, Ramayana", "book": "Ramayana", "position": "Kanda 5, Sarga 054, Verse 011"}
{"quote": "bahuprasravaṇopetaṃ śilāsaṃcayasaṃkaṭam maharṣiyakṣagandharvakiṃnaroragasevitam", "category": "Epic, Ramayana", "book": "Ramayana", "position": "Kanda 5, Sarga 054, Verse 012"}
{"quote": "latāpādapasaṃbādhaṃ siṃhākulitakandaram vyāghrasaṃghasamākīrṇaṃ svādumūlaphaladrumam", "category": "Epic, Ramayana", "book": "Ramayana", "position": "Kanda 5, Sarga 054, Verse 013"}
{"quote": "tam ārurohātibalaḥ parvataṃ plavagottamaḥ rāmadarśanaśīghreṇa praharṣeṇābhicoditaḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 014"}
{"quote": "tena pādatalākrāntā ramyeṣu girisānuṣu saghoṣāḥ samaśīryanta śilāś cūrṇīkṛtās tataḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 015"}
{"quote": "sa tam āruhya śailendraṃ vyavardhata mahākapiḥ dakṣiṇād uttaraṃ pāraṃ prārthayaṃl lavaṇāmbhasaḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 016"}
{"quote": "adhiruhya tato vīraḥ parvataṃ pavanātmajaḥ dadarśa sāgaraṃ bhīmaṃ mīnoraganiṣevitam", "category": "Epic, Ramayana", "book": "Ramayana", "position": "Kanda 5, Sarga 054, Verse 017"}
{"quote": "sa māruta ivākāśaṃ mārutasyātmasaṃbhavaḥ prapede hariśārdūlo dakṣiṇād uttarāṃ diśam", "category": "Epic, Ramayana", "book": "Ramayana", "position": "Kanda 5, Sarga 054, Verse 018"}
{"quote": "sa tadā pīḍitas tena kapinā parvatottamaḥ rarāsa saha tair bhūtaiḥ prāviśad vasudhātalam kampamānaiś ca śikharaiḥ patadbhir api ca drumaiḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 019"}
{"quote": "tasyoruvegān mathitāḥ pādapāḥ puṣpaśālinaḥ nipetur bhūtale rugṇāḥ śakrāyudhahatā iva", "category": "Epic, Ramayana", "book": "Ramayana", "position": "Kanda 5, Sarga 054, Verse 020"}
{"quote": "kandarodarasaṃsthānāṃ pīḍitānāṃ mahaujasām siṃhānāṃ ninado bhīmo nabho bhindan sa śuśruve", "category": "Epic, Ramayana", "book": "Ramayana", "position": "Kanda 5, Sarga 054, Verse 021"}
{"quote": "srastavyāviddhavasanā vyākulīkṛtabhūṣaṇā vidyādharyaḥ samutpetuḥ sahasā dharaṇīdharāt", "category": "Epic, Ramayana", "book": "Ramayana", "position": "Kanda 5, Sarga 054, Verse 022"}
{"quote": "atipramāṇā balino dīptajihvā mahāviṣāḥ nipīḍitaśirogrīvā vyaveṣṭanta mahāhayaḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 023"}
{"quote": "kiṃnaroragagandharvayakṣavidyādharās tathā pīḍitaṃ taṃ nagavaraṃ tyaktvā gaganam āsthitāḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 024"}
{"quote": "sa ca bhūmidharaḥ śrīmān balinā tena pīḍitaḥ savṛkṣaśikharodagrāḥ praviveśa rasātalam", "category": "Epic, Ramayana", "book": "Ramayana", "position": "Kanda 5, Sarga 054, Verse 025"}
{"quote": "daśayojanavistāras triṃśadyojanam ucchritaḥ dharaṇyāṃ samatāṃ yātaḥ sa babhūva dharādharaḥ", "category": "Epic, Ramayana", "book": "Ramayana", "position": "Kanda 5, Sarga 054, Verse 026"}
{"quote": "sacandrakumudaṃ ramyaṃ sārkakāraṇḍavaṃ śubham tiṣyaśravaṇakadambam abhraśaivalaśādvalam", "category": "Epic, Ramayana", "book": "Ramayana", "position": "Kanda 5, Sarga 055, Verse 001"}
{"quote": "punarvasu mahāmīnaṃ lohitāṅgamahāgraham airāvatamahādvīpaṃ svātīhaṃsaviloḍitam", "category": "Epic, Ramayana", "book": "Ramayana", "position": "Kanda 5, Sarga 055, Verse 002"}
{"quote": "vātasaṃghātajātormiṃ candrāṃśuśiśirāmbumat bhujaṃgayakṣagandharvaprabuddhakamalotpalam", "category": "Epic, Ramayana", "book": "Ramayana", "position": "Kanda 5, Sarga 055, Verse 003"}
{"quote": "grasamāna ivākāśaṃ tārādhipam ivālikhan harann iva sanakṣatraṃ gaganaṃ sārkamaṇḍalam", "category": "Epic, Ramayana", "book": "Ramayana", "position": "Kanda 5, Sarga 055, Verse 004"}
{"quote": "mārutasyālayaṃ śrīmān kapir vyomacaro mahān hanūmān meghajālāni vikarṣann iva gacchati", "category": "Epic, Ramayana", "book": "Ramayana", "position": "Kanda 5, Sarga 055, Verse 005"}
{"quote": "pāṇḍurāruṇavarṇāni nīlamāñjiṣṭhakāni ca haritāruṇavarṇāni mahābhrāṇi cakāśire", "category": "Epic, Ramayana", "book": "Ramayana", "position": "Kanda 5, Sarga 055, Verse 006"}
{"quote": "praviśann abhrajālāni niṣkramaṃś ca punaḥ punaḥ pracchannaś ca prakāśaś ca candramā iva lakṣyate", "category": "Epic, Ramayana", "book": "Ramayana", "position": "Kanda 5, Sarga 055, Verse 007"}
{"quote": "nadan nādena mahatā meghasvanamahāsvanaḥ ājagāma mahātejāḥ punar madhyena sāgaram", "category": "Epic, Ramayana", "book": "Ramayana", "position": "Kanda 5, Sarga 055, Verse 008"}
{"quote": "parvatendraṃ sunābhaṃ ca samupaspṛśya vīryavān jyāmukta iva nārāco mahāvego 'bhyupāgataḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 009"}
{"quote": "sa kiṃ cid anusaṃprāptaḥ samālokya mahāgirim mahendrameghasaṃkāśaṃ nanāda haripuṃgavaḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 010"}
{"quote": "niśamya nadato nādaṃ vānarās te samantataḥ babhūvur utsukāḥ sarve suhṛddarśanakāṅkṣiṇaḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 011"}
{"quote": "jāmbavān sa hariśreṣṭhaḥ prītisaṃhṛṣṭamānasaḥ upāmantrya harīn sarvān idaṃ vacanam abravīt", "category": "Epic, Ramayana", "book": "Ramayana", "position": "Kanda 5, Sarga 055, Verse 012"}
{"quote": "sarvathā kṛtakāryo 'sau hanūmān nātra saṃśayaḥ na hy asyākṛtakāryasya nāda evaṃvidho bhavet", "category": "Epic, Ramayana", "book": "Ramayana", "position": "Kanda 5, Sarga 055, Verse 013"}
{"quote": "tasyā bāhūruvegaṃ ca ninādaṃ ca mahātmanaḥ niśamya harayo hṛṣṭāḥ samutpetus tatas tataḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 014"}
{"quote": "te nagāgrān nagāgrāṇi śikharāc chikharāṇi ca prahṛṣṭāḥ samapadyanta hanūmantaṃ didṛkṣavaḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 015"}
{"quote": "te prītāḥ pādapāgreṣu gṛhya śākhāḥ supuṣpitāḥ vāsāṃsīva prakāśāni samāvidhyanta vānarāḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 016"}
{"quote": "tam abhraghanasaṃkāśam āpatantaṃ mahākapim dṛṣṭvā te vānarāḥ sarve tasthuḥ prāñjalayas tadā", "category": "Epic, Ramayana", "book": "Ramayana", "position": "Kanda 5, Sarga 055, Verse 017"}
{"quote": "tatas tu vegavāṃs tasya girer girinibhaḥ kapiḥ nipapāta mahendrasya śikhare pādapākule", "category": "Epic, Ramayana", "book": "Ramayana", "position": "Kanda 5, Sarga 055, Verse 018"}
{"quote": "tatas te prītamanasaḥ sarve vānarapuṃgavāḥ hanūmantaṃ mahātmānaṃ parivāryopatasthire", "category": "Epic, Ramayana", "book": "Ramayana", "position": "Kanda 5, Sarga 055, Verse 019"}
{"quote": "parivārya ca te sarve parāṃ prītim upāgatāḥ prahṛṣṭavadanāḥ sarve tam arogam upāgatam", "category": "Epic, Ramayana", "book": "Ramayana", "position": "Kanda 5, Sarga 055, Verse 020"}
{"quote": "upāyanāni cādāya mūlāni ca phalāni ca pratyarcayan hariśreṣṭhaṃ harayo mārutātmajam", "category": "Epic, Ramayana", "book": "Ramayana", "position": "Kanda 5, Sarga 055, Verse 021"}
{"quote": "vinedur muditāḥ ke cic cakruḥ kila kilāṃ tathā hṛṣṭāḥ pādapaśākhāś ca āninyur vānararṣabhāḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 022"}
{"quote": "hanūmāṃs tu gurūn vṛddhāñ jāmbavat pramukhāṃs tadā kumāram aṅgadaṃ caiva so 'vandata mahākapiḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 023"}
{"quote": "sa tābhyāṃ pūjitaḥ pūjyaḥ kapibhiś ca prasāditaḥ dṛṣṭā devīti vikrāntaḥ saṃkṣepeṇa nyavedayat", "category": "Epic, Ramayana", "book": "Ramayana", "position": "Kanda 5, Sarga 055, Verse 024"}
{"quote": "niṣasāda ca hastena gṛhītvā vālinaḥ sutam ramaṇīye vanoddeśe mahendrasya gires tadā", "category": "Epic, Ramayana", "book": "Ramayana", "position": "Kanda 5, Sarga 055, Verse 025"}
{"quote": "hanūmān abravīd dhṛṣṭas tadā tān vānararṣabhān aśokavanikāsaṃsthā dṛṣṭā sā janakātmajā", "category": "Epic, Ramayana", "book": "Ramayana", "position": "Kanda 5, Sarga 055, Verse 026"}
{"quote": "rakṣyamāṇā sughorābhī rākṣasībhir aninditā ekaveṇīdharā bālā rāmadarśanalālasā upavāsapariśrāntā malinā jaṭilā kṛśā", "category": "Epic, Ramayana", "book": "Ramayana", "position": "Kanda 5, Sarga 055, Verse 027"}
{"quote": "tato dṛṣṭeti vacanaṃ mahārtham amṛtopamam niśamya māruteḥ sarve muditā vānarā bhavan", "category": "Epic, Ramayana", "book": "Ramayana", "position": "Kanda 5, Sarga 055, Verse 028"}
{"quote": "kṣveḍanty anye nadanty anye garjanty anye mahābalāḥ cakruḥ kila kilām anye pratigarjanti cāpare", "category": "Epic, Ramayana", "book": "Ramayana", "position": "Kanda 5, Sarga 055, Verse 029"}
{"quote": "ke cid ucchritalāṅgūlāḥ prahṛṣṭāḥ kapikuñjarāḥ añcitāyatadīrghāṇi lāṅgūlāni pravivyadhuḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 030"}
{"quote": "apare tu hanūmantaṃ vānarā vāraṇopamam āplutya giriśṛṅgebhyaḥ saṃspṛśanti sma harṣitāḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 031"}
{"quote": "uktavākyaṃ hanūmantam aṅgadas tu tadābravīt sarveṣāṃ harivīrāṇāṃ madhye vācam anuttamām", "category": "Epic, Ramayana", "book": "Ramayana", "position": "Kanda 5, Sarga 055, Verse 032"}
{"quote": "sattve vīrye na te kaś cit samo vānaravidyate yad avaplutya vistīrṇaṃ sāgaraṃ punar āgataḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 033"}
{"quote": "diṣṭyā dṛṣṭā tvayā devī rāmapatnī yaśasvinī diṣṭyā tyakṣyati kākutsthaḥ śokaṃ sītā viyogajam", "category": "Epic, Ramayana", "book": "Ramayana", "position": "Kanda 5, Sarga 055, Verse 034"}
{"quote": "tato 'ṅgadaṃ hanūmantaṃ jāmbavantaṃ ca vānarāḥ parivārya pramuditā bhejire vipulāḥ śilāḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 035"}
{"quote": "śrotukāmāḥ samudrasya laṅghanaṃ vānarottamāḥ darśanaṃ cāpi laṅkāyāḥ sītāyā rāvaṇasya ca tasthuḥ prāñjalayaḥ sarve hanūmad vadanonmukhāḥ", "category": "Epic, Ramayana", "book": "Ramayana", "position": "Kanda 5, Sarga 055, Verse 036"}
{"quote": "tasthau tatrāṅgadaḥ śrīmān vānarair bahubhir vṛtaḥ upāsyamāno vibudhair divi devapatir yathā", "category": "Epic, Ramayana", "book": "Ramayana", "position": "Kanda 5, Sarga 055, Verse 037"}
{"quote": "hanūmatā kīrtimatā yaśasvinā tathāṅgadenāṅgadabaddhabāhunā mudā tadādhyāsitam unnataṃ mahan mahīdharāgraṃ jvalitaṃ śriyābhavat", "category": "Epic, Ramayana", "book": "Ramayana", "position": "Kanda 5, Sarga 055, Verse 038"}
{"quote": "tatas tasya gireḥ śṛṅge mahendrasya mahābalāḥ hanumatpramukhāḥ prītiṃ harayo jagmur uttamām", "category": "Epic, Ramayana", "book": "Ramayana", "position": "Kanda 5, Sarga 056, Verse 001"}
{"quote": "taṃ tataḥ pratisaṃhṛṣṭaḥ prītimantaṃ mahākapim jāmbavān kāryavṛttāntam apṛcchad anilātmajam", "category": "Epic, Ramayana", "book": "Ramayana", "position": "Kanda 5, Sarga 056, Verse 002"}
{"quote": "kathaṃ dṛṣṭā tvayā devī kathaṃ vā tatra vartate tasyāṃ vā sa kathaṃ vṛttaḥ krūrakarmā daśānanaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 003"}
{"quote": "tattvataḥ sarvam etan naḥ prabrūhi tvaṃ mahākape śrutārthāś cintayiṣyāmo bhūyaḥ kāryaviniścayam", "category": "Epic, Ramayana", "book": "Ramayana", "position": "Kanda 5, Sarga 056, Verse 004"}
{"quote": "yaś cārthas tatra vaktavyo gatair asmābhir ātmavān rakṣitavyaṃ ca yat tatra tad bhavān vyākarotu naḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 005"}
{"quote": "sa niyuktas tatas tena saṃprahṛṣṭatanūruhaḥ namasyañ śirasā devyai sītāyai pratyabhāṣata", "category": "Epic, Ramayana", "book": "Ramayana", "position": "Kanda 5, Sarga 056, Verse 006"}
{"quote": "pratyakṣam eva bhavatāṃ mahendrāgrāt kham āplutaḥ udadher dakṣiṇaṃ pāraṃ kāṅkṣamāṇaḥ samāhitaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 007"}
{"quote": "gacchataś ca hi me ghoraṃ vighnarūpam ivābhavat kāñcanaṃ śikharaṃ divyaṃ paśyāmi sumanoharam", "category": "Epic, Ramayana", "book": "Ramayana", "position": "Kanda 5, Sarga 056, Verse 008"}
{"quote": "sthitaṃ panthānam āvṛtya mene vighnaṃ ca taṃ nagam", "category": "Epic, Ramayana", "book": "Ramayana", "position": "Kanda 5, Sarga 056, Verse 009"}
{"quote": "upasaṃgamya taṃ divyaṃ kāñcanaṃ nagasattamam kṛtā me manasā buddhir bhettavyo 'yaṃ mayeti ca", "category": "Epic, Ramayana", "book": "Ramayana", "position": "Kanda 5, Sarga 056, Verse 010"}
{"quote": "prahataṃ ca mayā tasya lāṅgūlena mahāgireḥ śikharaṃ sūryasaṃkāśaṃ vyaśīryata sahasradhā", "category": "Epic, Ramayana", "book": "Ramayana", "position": "Kanda 5, Sarga 056, Verse 011"}
{"quote": "vyavasāyaṃ ca me buddhvā sa hovāca mahāgiriḥ putreti madhurāṃ bāṇīṃ manaḥprahlādayann iva", "category": "Epic, Ramayana", "book": "Ramayana", "position": "Kanda 5, Sarga 056, Verse 012"}
{"quote": "pitṛvyaṃ cāpi māṃ viddhi sakhāyaṃ mātariśvanaḥ mainākam iti vikhyātaṃ nivasantaṃ mahodadhau", "category": "Epic, Ramayana", "book": "Ramayana", "position": "Kanda 5, Sarga 056, Verse 013"}
{"quote": "pakṣvavantaḥ purā putra babhūvuḥ parvatottamāḥ chandataḥ pṛthivīṃ cerur bādhamānāḥ samantataḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 014"}
{"quote": "śrutvā nagānāṃ caritaṃ mahendraḥ pākaśāsanaḥ ciccheda bhagavān pakṣān vajreṇaiṣāṃ sahasraśaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 015"}
{"quote": "ahaṃ tu mokṣitas tasmāt tava pitrā mahātmanā mārutena tadā vatsa prakṣipto 'smi mahārṇave", "category": "Epic, Ramayana", "book": "Ramayana", "position": "Kanda 5, Sarga 056, Verse 016"}
{"quote": "rāmasya ca mayā sāhye vartitavyam ariṃdama rāmo dharmabhṛtāṃ śreṣṭho mahendrasamavikramaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 017"}
{"quote": "etac chrutvā mayā tasya mainākasya mahātmanaḥ kāryam āvedya tu girer uddhataṃ ca mano mama", "category": "Epic, Ramayana", "book": "Ramayana", "position": "Kanda 5, Sarga 056, Verse 018"}
{"quote": "tena cāham anujñāto mainākena mahātmanā uttamaṃ javam āsthāya śeṣam adhvānam āsthitaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 019"}
{"quote": "tato 'haṃ suciraṃ kālaṃ vegenābhyagamaṃ pathi tataḥ paśyāmy ahaṃ devīṃ surasāṃ nāgamātaram", "category": "Epic, Ramayana", "book": "Ramayana", "position": "Kanda 5, Sarga 056, Verse 020"}
{"quote": "samudramadhye sā devī vacanaṃ mām abhāṣata mama bhakṣyaḥ pradiṣṭas tvam amārair harisattamam tatas tvāṃ bhakṣayiṣyāmi vihitas tvaṃ cirasya me", "category": "Epic, Ramayana", "book": "Ramayana", "position": "Kanda 5, Sarga 056, Verse 021"}
{"quote": "evam uktaḥ surasayā prāñjaliḥ praṇataḥ sthitaḥ vivarṇavadano bhūtvā vākyaṃ cedam udīrayam", "category": "Epic, Ramayana", "book": "Ramayana", "position": "Kanda 5, Sarga 056, Verse 022"}
{"quote": "rāmo dāśarathiḥ śrīmān praviṣṭo daṇḍakāvanam lakṣmaṇena saha bhrātrā sītayā ca paraṃtapaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 023"}
{"quote": "tasya sītā hṛtā bhāryā rāvaṇena durātmanā tasyāḥ sakāśaṃ dūto 'haṃ gamiṣye rāmaśāsanāt", "category": "Epic, Ramayana", "book": "Ramayana", "position": "Kanda 5, Sarga 056, Verse 024"}
{"quote": "kartum arhasi rāmasya sāhyaṃ viṣayavāsini", "category": "Epic, Ramayana", "book": "Ramayana", "position": "Kanda 5, Sarga 056, Verse 025"}
{"quote": "atha vā maithilīṃ dṛṣṭvā rāmaṃ cākliṣṭakāriṇam āgamiṣyāmi te vaktraṃ satyaṃ pratiśṛṇoti me", "category": "Epic, Ramayana", "book": "Ramayana", "position": "Kanda 5, Sarga 056, Verse 026"}
{"quote": "evam uktā mayā sā tu surasā kāmarūpiṇī abravīn nātivarteta kaś cid eṣa varo mama", "category": "Epic, Ramayana", "book": "Ramayana", "position": "Kanda 5, Sarga 056, Verse 027"}
{"quote": "evam uktaḥ surasayā daśayojanam āyataḥ tato 'rdhaguṇavistāro babhūvāhaṃ kṣaṇena tu", "category": "Epic, Ramayana", "book": "Ramayana", "position": "Kanda 5, Sarga 056, Verse 028"}
{"quote": "matpramāṇānurūpaṃ ca vyāditaṃ tanmukhaṃ tayā tad dṛṣṭvā vyāditaṃ tv āsyaṃ hrasvaṃ hy akaravaṃ vapuḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 029"}
{"quote": "tasmin muhūrte ca punar babhūvāṅguṣṭhasaṃmitaḥ abhipatyāśu tad vaktraṃ nirgato 'haṃ tataḥ kṣaṇāt", "category": "Epic, Ramayana", "book": "Ramayana", "position": "Kanda 5, Sarga 056, Verse 030"}
{"quote": "abravīt surasā devī svena rūpeṇa māṃ punaḥ arthasiddhyai hariśreṣṭha gaccha saumya yathāsukham", "category": "Epic, Ramayana", "book": "Ramayana", "position": "Kanda 5, Sarga 056, Verse 031"}
{"quote": "samānaya ca vaidehīṃ rāghaveṇa mahātmanā sukhī bhava mahābāho prītāsmi tava vānara", "category": "Epic, Ramayana", "book": "Ramayana", "position": "Kanda 5, Sarga 056, Verse 032"}
{"quote": "tato 'haṃ sādhu sādhvīti sarvabhūtaiḥ praśaṃsitaḥ tato 'ntarikṣaṃ vipulaṃ pluto 'haṃ garuḍo yathā", "category": "Epic, Ramayana", "book": "Ramayana", "position": "Kanda 5, Sarga 056, Verse 033"}
{"quote": "chāyā me nigṛhītā ca na ca paśyāmi kiṃ cana so 'haṃ vigatavegas tu diśo daśa vilokayan na kiṃ cit tatra paśyāmi yena me 'pahṛtā gatiḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 034"}
{"quote": "tato me buddhir utpannā kiṃ nāma gamane mama īdṛśo vighna utpanno rūpaṃ yatra na dṛśyate", "category": "Epic, Ramayana", "book": "Ramayana", "position": "Kanda 5, Sarga 056, Verse 035"}
{"quote": "adho bhāgena me dṛṣṭiḥ śocatā pātitā mayā tato 'drākṣam ahaṃ bhīmāṃ rākṣasīṃ salile śayām", "category": "Epic, Ramayana", "book": "Ramayana", "position": "Kanda 5, Sarga 056, Verse 036"}
{"quote": "prahasya ca mahānādam ukto 'haṃ bhīmayā tayā avasthitam asaṃbhrāntam idaṃ vākyam aśobhanam", "category": "Epic, Ramayana", "book": "Ramayana", "position": "Kanda 5, Sarga 056, Verse 037"}
{"quote": "kvāsi gantā mahākāya kṣudhitāyā mamepsitaḥ bhakṣaḥ prīṇaya me dehaṃ ciram āhāravarjitam", "category": "Epic, Ramayana", "book": "Ramayana", "position": "Kanda 5, Sarga 056, Verse 038"}
{"quote": "bāḍham ity eva tāṃ vāṇīṃ pratyagṛhṇām ahaṃ tataḥ āsya pramāṇād adhikaṃ tasyāḥ kāyam apūrayam", "category": "Epic, Ramayana", "book": "Ramayana", "position": "Kanda 5, Sarga 056, Verse 039"}
{"quote": "tasyāś cāsyaṃ mahad bhīmaṃ vardhate mama bhakṣaṇe na ca māṃ sā tu bubudhe mama vā vikṛtaṃ kṛtam", "category": "Epic, Ramayana", "book": "Ramayana", "position": "Kanda 5, Sarga 056, Verse 040"}
{"quote": "tato 'haṃ vipulaṃ rūpaṃ saṃkṣipya nimiṣāntarāt tasyā hṛdayam ādāya prapatāmi nabhastalam", "category": "Epic, Ramayana", "book": "Ramayana", "position": "Kanda 5, Sarga 056, Verse 041"}
{"quote": "sā visṛṣṭabhujā bhīmā papāta lavaṇāmbhasi mayā parvatasaṃkāśā nikṛttahṛdayā satī", "category": "Epic, Ramayana", "book": "Ramayana", "position": "Kanda 5, Sarga 056, Verse 042"}
{"quote": "śṛṇomi khagatānāṃ ca siddhānāṃ cāraṇaiḥ saha rākṣasī siṃhikā bhīmā kṣipraṃ hanumatā hṛtā", "category": "Epic, Ramayana", "book": "Ramayana", "position": "Kanda 5, Sarga 056, Verse 043"}
{"quote": "tāṃ hatvā punar evāhaṃ kṛtyam ātyayikaṃ smaran gatvā ca mahad adhvānaṃ paśyāmi nagamaṇḍitam dakṣiṇaṃ tīram udadher laṅkā yatra ca sā purī", "category": "Epic, Ramayana", "book": "Ramayana", "position": "Kanda 5, Sarga 056, Verse 044"}
{"quote": "astaṃ dinakare yāte rakṣasāṃ nilayaṃ purīm praviṣṭo 'ham avijñāto rakṣobhir bhīmavikramaiḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 045"}
{"quote": "tatrāhaṃ sarvarātraṃ tu vicinvañ janakātmajām rāvaṇāntaḥpuragato na cāpaśyaṃ sumadhyamām", "category": "Epic, Ramayana", "book": "Ramayana", "position": "Kanda 5, Sarga 056, Verse 046"}
{"quote": "tataḥ sītām apaśyaṃs tu rāvaṇasya niveśane śokasāgaram āsādya na pāram upalakṣaye", "category": "Epic, Ramayana", "book": "Ramayana", "position": "Kanda 5, Sarga 056, Verse 047"}
{"quote": "śocatā ca mayā dṛṣṭaṃ prākāreṇa samāvṛtam kāñcanena vikṛṣṭena gṛhopavanam uttamam", "category": "Epic, Ramayana", "book": "Ramayana", "position": "Kanda 5, Sarga 056, Verse 048"}
{"quote": "sa prākāram avaplutya paśyāmi bahupādapam", "category": "Epic, Ramayana", "book": "Ramayana", "position": "Kanda 5, Sarga 056, Verse 049"}
{"quote": "aśokavanikāmadhye śiṃśapāpādapo mahān tam āruhya ca paśyāmi kāñcanaṃ kadalī vanam", "category": "Epic, Ramayana", "book": "Ramayana", "position": "Kanda 5, Sarga 056, Verse 050"}
{"quote": "adūrāc chiṃśapāvṛkṣāt paśyāmi vanavarṇinīm śyāmāṃ kamalapatrākṣīm upavāsakṛśānanām", "category": "Epic, Ramayana", "book": "Ramayana", "position": "Kanda 5, Sarga 056, Verse 051"}
{"quote": "rākṣasībhir virūpābhiḥ krūrābhir abhisaṃvṛtām māṃsaśoṇitabhakṣyābhir vyāghrībhir hariṇīṃ yathā", "category": "Epic, Ramayana", "book": "Ramayana", "position": "Kanda 5, Sarga 056, Verse 052"}
{"quote": "tāṃ dṛṣṭvā tādṛśīṃ nārīṃ rāmapatnīm aninditām tatraiva śiṃśapāvṛkṣe paśyann aham avasthitaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 053"}
{"quote": "tato halahalāśabdaṃ kāñcīnūpuramiśritam śṛṇomy adhikagambhīraṃ rāvaṇasya niveśane", "category": "Epic, Ramayana", "book": "Ramayana", "position": "Kanda 5, Sarga 056, Verse 054"}
{"quote": "tato 'haṃ paramodvignaḥ svarūpaṃ pratyasaṃharam ahaṃ ca śiṃśapāvṛkṣe pakṣīva gahane sthitaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 055"}
{"quote": "tato rāvaṇadārāś ca rāvaṇaś ca mahābalaḥ taṃ deśaṃ samanuprāptā yatra sītābhavat sthitā", "category": "Epic, Ramayana", "book": "Ramayana", "position": "Kanda 5, Sarga 056, Verse 056"}
{"quote": "taṃ dṛṣṭvātha varārohā sītā rakṣogaṇeśvaram saṃkucyorū stanau pīnau bāhubhyāṃ parirabhya ca", "category": "Epic, Ramayana", "book": "Ramayana", "position": "Kanda 5, Sarga 056, Verse 057"}
{"quote": "tām uvāca daśagrīvaḥ sītāṃ paramaduḥkhitām avākśirāḥ prapatito bahu manyasva mām iti", "category": "Epic, Ramayana", "book": "Ramayana", "position": "Kanda 5, Sarga 056, Verse 058"}
{"quote": "yadi cet tvaṃ tu māṃ darpān nābhinandasi garvite dvimāsānantaraṃ sīte pāsyāmi rudhiraṃ tava", "category": "Epic, Ramayana", "book": "Ramayana", "position": "Kanda 5, Sarga 056, Verse 059"}
{"quote": "etac chrutvā vacas tasya rāvaṇasya durātmanaḥ uvāca paramakruddhā sītā vacanam uttamam", "category": "Epic, Ramayana", "book": "Ramayana", "position": "Kanda 5, Sarga 056, Verse 060"}
{"quote": "rākṣasādhama rāmasya bhāryām amitatejasaḥ ikṣvākukulanāthasya snuṣāṃ daśarathasya ca avācyaṃ vadato jihvā kathaṃ na patitā tava", "category": "Epic, Ramayana", "book": "Ramayana", "position": "Kanda 5, Sarga 056, Verse 061"}
{"quote": "kiṃsvid vīryaṃ tavānārya yo māṃ bhartur asaṃnidhau apahṛtyāgataḥ pāpa tenādṛṣṭo mahātmanā", "category": "Epic, Ramayana", "book": "Ramayana", "position": "Kanda 5, Sarga 056, Verse 062"}
{"quote": "na tvaṃ rāmasya sadṛśo dāsye 'py asyā na yujyase yajñīyaḥ satyavāk caiva raṇaślāghī ca rāghavaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 063"}
{"quote": "jānakyā paruṣaṃ vākyam evam ukto daśānanaḥ jajvāla sahasā kopāc citāstha iva pāvakaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 064"}
{"quote": "vivṛtya nayane krūre muṣṭim udyamya dakṣiṇam maithilīṃ hantum ārabdhaḥ strībhir hāhākṛtaṃ tadā", "category": "Epic, Ramayana", "book": "Ramayana", "position": "Kanda 5, Sarga 056, Verse 065"}
{"quote": "strīṇāṃ madhyāt samutpatya tasya bhāryā durātmanaḥ varā mandodarī nāma tayā sa pratiṣedhitaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 066"}
{"quote": "uktaś ca madhurāṃ vāṇīṃ tayā sa madanārditaḥ sītayā tava kiṃ kāryaṃ mahendrasamavikrama mayā saha ramasvādya madviśiṣṭā na jānakī", "category": "Epic, Ramayana", "book": "Ramayana", "position": "Kanda 5, Sarga 056, Verse 067"}
{"quote": "devagandharvakanyābhir yakṣakanyābhir eva ca sārdhaṃ prabho ramasveha sītayā kiṃ kariṣyasi", "category": "Epic, Ramayana", "book": "Ramayana", "position": "Kanda 5, Sarga 056, Verse 068"}
{"quote": "tatas tābhiḥ sametābhir nārībhiḥ sa mahābalaḥ utthāpya sahasā nīto bhavanaṃ svaṃ niśācaraḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 069"}
{"quote": "yāte tasmin daśagrīve rākṣasyo vikṛtānanāḥ sītāṃ nirbhartsayām āsur vākyaiḥ krūraiḥ sudāruṇaiḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 070"}
{"quote": "tṛṇavad bhāṣitaṃ tāsāṃ gaṇayām āsa jānakī tarjitaṃ ca tadā tāsāṃ sītāṃ prāpya nirarthakam", "category": "Epic, Ramayana", "book": "Ramayana", "position": "Kanda 5, Sarga 056, Verse 071"}
{"quote": "vṛthāgarjitaniśceṣṭā rākṣasyaḥ piśitāśanāḥ rāvaṇāya śaśaṃsus tāḥ sītāvyavasitaṃ mahat", "category": "Epic, Ramayana", "book": "Ramayana", "position": "Kanda 5, Sarga 056, Verse 072"}
{"quote": "tatas tāḥ sahitāḥ sarvā vihatāśā nirudyamāḥ parikṣipya samantāt tāṃ nidrāvaśam upāgatāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 073"}
{"quote": "tāsu caiva prasuptāsu sītā bhartṛhite ratā vilapya karuṇaṃ dīnā praśuśoca suduḥkhitā", "category": "Epic, Ramayana", "book": "Ramayana", "position": "Kanda 5, Sarga 056, Verse 074"}
{"quote": "tāṃ cāhaṃ tādṛśīṃ dṛṣṭvā sītāyā dāruṇāṃ daśām cintayām āsa viśrānto na ca me nirvṛtaṃ manaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 075"}
{"quote": "saṃbhāṣaṇārthe ca mayā jānakyāś cintito vidhiḥ ikṣvākukulavaṃśas tu tato mama puraskṛtaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 076"}
{"quote": "śrutvā tu gaditāṃ vācaṃ rājarṣigaṇapūjitām pratyabhāṣata māṃ devī bāṣpaiḥ pihitalocanā", "category": "Epic, Ramayana", "book": "Ramayana", "position": "Kanda 5, Sarga 056, Verse 077"}
{"quote": "kas tvaṃ kena kathaṃ ceha prāpto vānarapuṃgava kā ca rāmeṇa te prītis tan me śaṃsitum arhasi", "category": "Epic, Ramayana", "book": "Ramayana", "position": "Kanda 5, Sarga 056, Verse 078"}
{"quote": "tasyās tad vacanaṃ śrutvā aham apy abruvaṃ vacaḥ devi rāmasya bhartus te sahāyo bhīmavikramaḥ sugrīvo nāma vikrānto vānarendo mahābalaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 079"}
{"quote": "tasya māṃ viddhi bhṛtyaṃ tvaṃ hanūmantam ihāgatam bhartrāhaṃ prahitas tubhyaṃ rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 5, Sarga 056, Verse 080"}
{"quote": "idaṃ ca puruṣavyāghraḥ śrīmān dāśarathiḥ svayam aṅgulīyam abhijñānam adāt tubhyaṃ yaśasvini", "category": "Epic, Ramayana", "book": "Ramayana", "position": "Kanda 5, Sarga 056, Verse 081"}
{"quote": "tad icchāmi tvayājñaptaṃ devi kiṃ karavāṇy aham rāmalakṣmaṇayoḥ pārśvaṃ nayāmi tvāṃ kim uttaram", "category": "Epic, Ramayana", "book": "Ramayana", "position": "Kanda 5, Sarga 056, Verse 082"}
{"quote": "etac chrutvā viditvā ca sītā janakanandinī āha rāvaṇam utsādya rāghavo māṃ nayatv iti", "category": "Epic, Ramayana", "book": "Ramayana", "position": "Kanda 5, Sarga 056, Verse 083"}
{"quote": "praṇamya śirasā devīm aham āryām aninditām rāghavasya manohlādam abhijñānam ayāciṣam", "category": "Epic, Ramayana", "book": "Ramayana", "position": "Kanda 5, Sarga 056, Verse 084"}
{"quote": "evam uktā varārohā maṇipravaram uttamam prāyacchat paramodvignā vācā māṃ saṃdideśa ha", "category": "Epic, Ramayana", "book": "Ramayana", "position": "Kanda 5, Sarga 056, Verse 085"}
{"quote": "tatas tasyai praṇamyāhaṃ rājaputryai samāhitaḥ pradakṣiṇaṃ parikrāmam ihābhyudgatamānasaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 086"}
{"quote": "uttaraṃ punar evāha niścitya manasā tadā hanūman mama vṛttāntaṃ vaktum arhasi rāghave", "category": "Epic, Ramayana", "book": "Ramayana", "position": "Kanda 5, Sarga 056, Verse 087"}
{"quote": "yathā śrutvaiva nacirāt tāv ubhau rāmalakṣmaṇau sugrīvasahitau vīrāv upeyātāṃ tathā kuru", "category": "Epic, Ramayana", "book": "Ramayana", "position": "Kanda 5, Sarga 056, Verse 088"}
{"quote": "yady anyathā bhaved etad dvau māsau jīvitaṃ mama na māṃ drakṣyati kākutstho mriye sāham anāthavat", "category": "Epic, Ramayana", "book": "Ramayana", "position": "Kanda 5, Sarga 056, Verse 089"}
{"quote": "tac chrutvā karuṇaṃ vākyaṃ krodho mām abhyavartata uttaraṃ ca mayā dṛṣṭaṃ kāryaśeṣam anantaram", "category": "Epic, Ramayana", "book": "Ramayana", "position": "Kanda 5, Sarga 056, Verse 090"}
{"quote": "tato 'vardhata me kāyas tadā parvatasaṃnibhaḥ yuddhakāṅkṣī vanaṃ tac ca vināśayitum ārabhe", "category": "Epic, Ramayana", "book": "Ramayana", "position": "Kanda 5, Sarga 056, Verse 091"}
{"quote": "tad bhagnaṃ vanaṣaṇḍaṃ tu bhrāntatrastamṛgadvijam pratibuddhā nirīkṣante rākṣasyo vikṛtānanāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 092"}
{"quote": "māṃ ca dṛṣṭvā vane tasmin samāgamya tatas tataḥ tāḥ samabhyāgatāḥ kṣipraṃ rāvaṇāyācacakṣire", "category": "Epic, Ramayana", "book": "Ramayana", "position": "Kanda 5, Sarga 056, Verse 093"}
{"quote": "rājan vanam idaṃ durgaṃ tava bhagnaṃ durātmanā vānareṇa hy avijñāya tava vīryaṃ mahābala", "category": "Epic, Ramayana", "book": "Ramayana", "position": "Kanda 5, Sarga 056, Verse 094"}
{"quote": "durbuddhes tasya rājendra tava vipriyakāriṇaḥ vadham ājñāpaya kṣipraṃ yathāsau vilayaṃ vrajet", "category": "Epic, Ramayana", "book": "Ramayana", "position": "Kanda 5, Sarga 056, Verse 095"}
{"quote": "tac chrutvā rākṣasendreṇa visṛṣṭā bhṛśadurjayāḥ rākṣasāḥ kiṃkarā nāma rāvaṇasya mano'nugāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 096"}
{"quote": "teṣām aśītisāhasraṃ śūlamudgarapāṇinām mayā tasmin vanoddeśe parigheṇa niṣūditam", "category": "Epic, Ramayana", "book": "Ramayana", "position": "Kanda 5, Sarga 056, Verse 097"}
{"quote": "teṣāṃ tu hataśeṣā ye te gatā laghuvikramāḥ nihataṃ ca mayā sainyaṃ rāvaṇāyācacakṣire", "category": "Epic, Ramayana", "book": "Ramayana", "position": "Kanda 5, Sarga 056, Verse 098"}
{"quote": "tato me buddhir utpannā caityaprāsādam ākramam", "category": "Epic, Ramayana", "book": "Ramayana", "position": "Kanda 5, Sarga 056, Verse 099"}
{"quote": "tatrasthān rākṣasān hatvā śataṃ stambhena vai punaḥ lalāma bhūto laṅkāyā mayā vidhvaṃsito ruṣā", "category": "Epic, Ramayana", "book": "Ramayana", "position": "Kanda 5, Sarga 056, Verse 100"}
{"quote": "tataḥ prahastasya sutaṃ jambumālinam ādiśat", "category": "Epic, Ramayana", "book": "Ramayana", "position": "Kanda 5, Sarga 056, Verse 101"}
{"quote": "tam ahaṃ balasaṃpannaṃ rākṣasaṃ raṇakovidam parigheṇātighoreṇa sūdayāmi sahānugam", "category": "Epic, Ramayana", "book": "Ramayana", "position": "Kanda 5, Sarga 056, Verse 102"}
{"quote": "tac chrutvā rākṣasendras tu mantriputrān mahābalān padātibalasaṃpannān preṣayām āsa rāvaṇaḥ parigheṇaiva tān sarvān nayāmi yamasādanam", "category": "Epic, Ramayana", "book": "Ramayana", "position": "Kanda 5, Sarga 056, Verse 103"}
{"quote": "mantriputrān hatāñ śrutvā samare laghuvikramān pañcasenāgragāñ śūrān preṣayām āsa rāvaṇaḥ tān ahaṃ saha sainyān vai sarvān evābhyasūdayam", "category": "Epic, Ramayana", "book": "Ramayana", "position": "Kanda 5, Sarga 056, Verse 104"}
{"quote": "tataḥ punar daśagrīvaḥ putram akṣaṃ mahābalam bahubhī rākasaiḥ sārdhaṃ preṣayām āsa saṃyuge", "category": "Epic, Ramayana", "book": "Ramayana", "position": "Kanda 5, Sarga 056, Verse 105"}
{"quote": "taṃ tu mandodarī putraṃ kumāraṃ raṇapaṇḍitam sahasā khaṃ samutkrāntaṃ pādayoś ca gṛhītavān carmāsinaṃ śataguṇaṃ bhrāmayitvā vyapeṣayam", "category": "Epic, Ramayana", "book": "Ramayana", "position": "Kanda 5, Sarga 056, Verse 106"}
{"quote": "tam akṣam āgataṃ bhagnaṃ niśamya sa daśānanaḥ tata indrajitaṃ nāma dvitīyaṃ rāvaṇaḥ sutam vyādideśa susaṃkruddho balinaṃ yuddhadurmadam", "category": "Epic, Ramayana", "book": "Ramayana", "position": "Kanda 5, Sarga 056, Verse 107"}
{"quote": "tasyāpy ahaṃ balaṃ sarvaṃ taṃ ca rākṣasapuṃgavam naṣṭaujasaṃ raṇe kṛtvā paraṃ harṣam upāgamam", "category": "Epic, Ramayana", "book": "Ramayana", "position": "Kanda 5, Sarga 056, Verse 108"}
{"quote": "mahatā hi mahābāhuḥ pratyayena mahābalaḥ preṣito rāvaṇenaiṣa saha vīrair madotkaṭaiḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 109"}
{"quote": "brāhmeṇāstreṇa sa tu māṃ prabadhnāc cātivegataḥ rajjūbhir abhibadhnanti tato māṃ tatra rākṣasāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 110"}
{"quote": "rāvaṇasya samīpaṃ ca gṛhītvā mām upānayan dṛṣṭvā saṃbhāṣitaś cāhaṃ rāvaṇena durātmanā", "category": "Epic, Ramayana", "book": "Ramayana", "position": "Kanda 5, Sarga 056, Verse 111"}
{"quote": "pṛṣṭaś ca laṅkāgamanaṃ rākṣasānāṃ ca tad vadham tat sarvaṃ ca mayā tatra sītārtham iti jalpitam", "category": "Epic, Ramayana", "book": "Ramayana", "position": "Kanda 5, Sarga 056, Verse 112"}
{"quote": "asyāhaṃ darśanākāṅkṣī prāptas tvadbhavanaṃ vibho mārutasyaurasaḥ putro vānaro hanumān aham", "category": "Epic, Ramayana", "book": "Ramayana", "position": "Kanda 5, Sarga 056, Verse 113"}
{"quote": "rāmadūtaṃ ca māṃ viddhi sugrīvasacivaṃ kapim so 'haṃ dautyena rāmasya tvatsamīpam ihāgataḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 114"}
{"quote": "śṛṇu cāpi samādeśaṃ yad ahaṃ prabravīmi te rākṣaseśa harīśas tvāṃ vākyam āha samāhitam dharmārthakāmasahitaṃ hitaṃ pathyam ivāśanam", "category": "Epic, Ramayana", "book": "Ramayana", "position": "Kanda 5, Sarga 056, Verse 115"}
{"quote": "vasato ṛṣyamūke me parvate vipuladrume rāghavo raṇavikrānto mitratvaṃ samupāgataḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 116"}
{"quote": "tena me kathitaṃ rājan bhāryā me rakṣasā hṛtā tatra sāhāyyahetor me samayaṃ kartum arhasi", "category": "Epic, Ramayana", "book": "Ramayana", "position": "Kanda 5, Sarga 056, Verse 117"}
{"quote": "vālinā hṛtarājyena sugrīveṇa saha prabhuḥ cakre 'gnisākṣikaṃ sakyaṃ rāghavaḥ sahalakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 118"}
{"quote": "tena vālinam utsādya śareṇaikena saṃyuge vānarāṇāṃ mahārājaḥ kṛtaḥ saṃplavatāṃ prabhuḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 119"}
{"quote": "tasya sāhāyyam asmābhiḥ kāryaṃ sarvātmanā tv iha tena prasthāpitas tubhyaṃ samīpam iha dharmataḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 120"}
{"quote": "kṣipram ānīyatāṃ sītā dīyatāṃ rāghavasya ca yāvan na harayo vīrā vidhamanti balaṃ tava", "category": "Epic, Ramayana", "book": "Ramayana", "position": "Kanda 5, Sarga 056, Verse 121"}
{"quote": "vānarāṇāṃ prabhavo hi na kena viditaḥ purā devatānāṃ sakāśaṃ ca ye gacchanti nimantritāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 122"}
{"quote": "iti vānararājas tvām āhety abhihito mayā mām aikṣata tato ruṣṭaś cakṣuṣā pradahann iva", "category": "Epic, Ramayana", "book": "Ramayana", "position": "Kanda 5, Sarga 056, Verse 123"}
{"quote": "tena vadhyo 'ham ājñapto rakṣasā raudrakarmaṇā", "category": "Epic, Ramayana", "book": "Ramayana", "position": "Kanda 5, Sarga 056, Verse 124"}
{"quote": "tato vibhīṣaṇo nāma tasya bhrātā mahāmatiḥ tena rākṣasarājo 'sau yācito mama kāraṇāt", "category": "Epic, Ramayana", "book": "Ramayana", "position": "Kanda 5, Sarga 056, Verse 125"}
{"quote": "dūtavadhyā na dṛṣṭā hi rājaśāstreṣu rākṣasa dūtena veditavyaṃ ca yathārthaṃ hitavādinā", "category": "Epic, Ramayana", "book": "Ramayana", "position": "Kanda 5, Sarga 056, Verse 126"}
{"quote": "sumahaty aparādhe 'pi dūtasyātulavikramaḥ virūpakaraṇaṃ dṛṣṭaṃ na vadho 'stīha śāstrataḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 127"}
{"quote": "vibhīṣaṇenaivam ukto rāvaṇaḥ saṃdideśa tān rākṣasān etad evādya lāṅgūlaṃ dahyatām iti", "category": "Epic, Ramayana", "book": "Ramayana", "position": "Kanda 5, Sarga 056, Verse 128"}
{"quote": "tatas tasya vacaḥ śrutvā mama pucchaṃ samantataḥ veṣṭitaṃ śaṇavalkaiś ca paṭaiḥ kārpāsakais tathā", "category": "Epic, Ramayana", "book": "Ramayana", "position": "Kanda 5, Sarga 056, Verse 129"}
{"quote": "rākṣasāḥ siddhasaṃnāhās tatas te caṇḍavikramāḥ tad ādīpyanta me pucchaṃ hanantaḥ kāṣṭhamuṣṭibhiḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 130"}
{"quote": "baddhasya bahubhiḥ pāśair yantritasya ca rākṣasaiḥ na me pīḍā bhavet kā cid didṛkṣor nagarīṃ divā", "category": "Epic, Ramayana", "book": "Ramayana", "position": "Kanda 5, Sarga 056, Verse 131"}
{"quote": "tatas te rākṣasāḥ śūrā baddhaṃ mām agnisaṃvṛtam aghoṣayan rājamārge nagaradvāram āgatāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 132"}
{"quote": "tato 'haṃ sumahad rūpaṃ saṃkṣipya punar ātmanaḥ vimocayitvā taṃ bandhaṃ prakṛtiṣṭhaḥ sthitaḥ punaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 133"}
{"quote": "āyasaṃ parighaṃ gṛhya tāni rakṣāṃsy asūdayam tatas tan nagaradvāraṃ vegenāplutavān aham", "category": "Epic, Ramayana", "book": "Ramayana", "position": "Kanda 5, Sarga 056, Verse 134"}
{"quote": "pucchena ca pradīptena tāṃ purīṃ sāṭṭagopurām dahāmy aham asaṃbhrānto yugāntāgnir iva prajāḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 135"}
{"quote": "dagdhvā laṅkāṃ punaś caiva śaṅkā mām abhyavartata dahatā ca mayā laṅkāṃ dagdhā sītā na saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 136"}
{"quote": "athāhaṃ vācam aśrauṣaṃ cāraṇānāṃ śubhākṣarām jānakī na ca dagdheti vismayodantabhāṣiṇām", "category": "Epic, Ramayana", "book": "Ramayana", "position": "Kanda 5, Sarga 056, Verse 137"}
{"quote": "tato me buddhir utpannā śrutvā tām adbhutāṃ giram punar dṛṣṭā ca vaidehī visṛṣṭaś ca tayā punaḥ", "category": "Epic, Ramayana", "book": "Ramayana", "position": "Kanda 5, Sarga 056, Verse 138"}
{"quote": "rāghavasya prabhāvena bhavatāṃ caiva tejasā sugrīvasya ca kāryārthaṃ mayā sarvam anuṣṭhitam", "category": "Epic, Ramayana", "book": "Ramayana", "position": "Kanda 5, Sarga 056, Verse 139"}
{"quote": "etat sarvaṃ mayā tatra yathāvad upapāditam atra yan na kṛtaṃ śeṣaṃ tat sarvaṃ kriyatām iti", "category": "Epic, Ramayana", "book": "Ramayana", "position": "Kanda 5, Sarga 056, Verse 140"}
{"quote": "etad ākhyānaṃ tat sarvaṃ hanūmān mārutātmajaḥ bhūyaḥ samupacakrāma vacanaṃ vaktum uttaram", "category": "Epic, Ramayana", "book": "Ramayana", "position": "Kanda 5, Sarga 057, Verse 001"}
{"quote": "saphalo rāghavodyogaḥ sugrīvasya ca saṃbhramaḥ śīlam āsādya sītāyā mama ca plavanaṃ mahat", "category": "Epic, Ramayana", "book": "Ramayana", "position": "Kanda 5, Sarga 057, Verse 002"}
{"quote": "āryāyāḥ sadṛśaṃ śīlaṃ sītāyāḥ plavagarṣabhāḥ tapasā dhārayel lokān kruddhā vā nirdahed api", "category": "Epic, Ramayana", "book": "Ramayana", "position": "Kanda 5, Sarga 057, Verse 003"}
{"quote": "sarvathātipravṛddho 'sau rāvaṇo rākṣasādhipaḥ yasya tāṃ spṛśato gātraṃ tapasā na vināśitam", "category": "Epic, Ramayana", "book": "Ramayana", "position": "Kanda 5, Sarga 057, Verse 004"}
{"quote": "na tad agniśikhā kuryāt saṃspṛṣṭā pāṇinā satī janakasyātmajā kuryād utkrodhakaluṣīkṛtā", "category": "Epic, Ramayana", "book": "Ramayana", "position": "Kanda 5, Sarga 057, Verse 005"}
{"quote": "aśokavanikāmadhye rāvaṇasya durātmanaḥ adhastāc chiṃśapāvṛkṣe sādhvī karuṇam āsthitā", "category": "Epic, Ramayana", "book": "Ramayana", "position": "Kanda 5, Sarga 057, Verse 006"}
{"quote": "rākṣasībhiḥ parivṛtā śokasaṃtāpakarśitā meghalekhāparivṛtā candralekheva niṣprabhā", "category": "Epic, Ramayana", "book": "Ramayana", "position": "Kanda 5, Sarga 057, Verse 007"}
{"quote": "acintayantī vaidehī rāvaṇaṃ baladarpitam pativratā ca suśroṇī avaṣṭabdhā ca jānakī", "category": "Epic, Ramayana", "book": "Ramayana", "position": "Kanda 5, Sarga 057, Verse 008"}
{"quote": "anuraktā hi vaidehī rāmaṃ sarvātmanā śubhā ananyacittā rāme ca paulomīva puraṃdare", "category": "Epic, Ramayana", "book": "Ramayana", "position": "Kanda 5, Sarga 057, Verse 009"}
{"quote": "tad ekavāsaḥsaṃvītā rajodhvastā tathaiva ca śokasaṃtāpadīnāṅgī sītā bhartṛhite ratā", "category": "Epic, Ramayana", "book": "Ramayana", "position": "Kanda 5, Sarga 057, Verse 010"}
{"quote": "sā mayā rākṣasī madhye tarjyamānā muhur muhuḥ rākṣasībhir virūpābhir dṛṣṭā hi pramadā vane", "category": "Epic, Ramayana", "book": "Ramayana", "position": "Kanda 5, Sarga 057, Verse 011"}
{"quote": "ekaveṇīdharā dīnā bhartṛcintāparāyaṇā adhaḥśayyā vivarṇāṅgī padminīva himāgame", "category": "Epic, Ramayana", "book": "Ramayana", "position": "Kanda 5, Sarga 057, Verse 012"}
{"quote": "rāvaṇād vinivṛttārthā martavyakṛtaniścayā kathaṃ cin mṛgaśāvākṣī viśvāsam upapāditā", "category": "Epic, Ramayana", "book": "Ramayana", "position": "Kanda 5, Sarga 057, Verse 013"}
{"quote": "tataḥ saṃbhāṣitā caiva sarvam arthaṃ ca darśitā rāmasugrīvasakhyaṃ ca śrutvā prītim upāgatā", "category": "Epic, Ramayana", "book": "Ramayana", "position": "Kanda 5, Sarga 057, Verse 014"}
{"quote": "niyataḥ samudācāro bhaktir bhartari cottamā", "category": "Epic, Ramayana", "book": "Ramayana", "position": "Kanda 5, Sarga 057, Verse 015"}
{"quote": "yan na hanti daśagrīvaṃ sa mahātmā daśānanaḥ nimittamātraṃ rāmas tu vadhe tasya bhaviṣyati", "category": "Epic, Ramayana", "book": "Ramayana", "position": "Kanda 5, Sarga 057, Verse 016"}
{"quote": "evam āste mahābhāgā sītā śokaparāyaṇā yad atra pratikartavyaṃ tat sarvam upapādyatām", "category": "Epic, Ramayana", "book": "Ramayana", "position": "Kanda 5, Sarga 057, Verse 017"}
{"quote": "tasya tad vacanaṃ śrutvā vālisūnur abhāṣata jāmbavatpramukhān sarvān anujñāpya mahākapīn", "category": "Epic, Ramayana", "book": "Ramayana", "position": "Kanda 5, Sarga 058, Verse 001"}
{"quote": "asminn evaṃgate kārye bhavatāṃ ca nivedite nyāyyaṃ sma saha vaidehyā draṣṭuṃ tau pārthivātmajau", "category": "Epic, Ramayana", "book": "Ramayana", "position": "Kanda 5, Sarga 058, Verse 002"}
{"quote": "aham eko 'pi paryāptaḥ sarākṣasagaṇāṃ purīm tāṃ laṅkāṃ tarasā hantuṃ rāvaṇaṃ ca mahābalam", "category": "Epic, Ramayana", "book": "Ramayana", "position": "Kanda 5, Sarga 058, Verse 003"}
{"quote": "kiṃ punaḥ sahito vīrair balavadbhiḥ kṛtātmabhiḥ kṛtāstraiḥ plavagaiḥ śaktair bhavadbhir vijayaiṣibhiḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 004"}
{"quote": "ahaṃ tu rāvaṇaṃ yuddhe sasainyaṃ sapuraḥsaram saputraṃ vidhamiṣyāmi sahodarayutaṃ yudhi", "category": "Epic, Ramayana", "book": "Ramayana", "position": "Kanda 5, Sarga 058, Verse 005"}
{"quote": "brāhmam aindraṃ ca raudraṃ ca vāyavyaṃ vāruṇaṃ tathā yadi śakrajito 'strāṇi durnirīkṣyāṇi saṃyuge tāny ahaṃ vidhamiṣyāmi nihaniṣyāmi rākṣasān", "category": "Epic, Ramayana", "book": "Ramayana", "position": "Kanda 5, Sarga 058, Verse 006"}
{"quote": "bhavatām abhyanujñāto vikramo me ruṇaddhi tam", "category": "Epic, Ramayana", "book": "Ramayana", "position": "Kanda 5, Sarga 058, Verse 007"}
{"quote": "mayātulā visṛṣṭā hi śailavṛṣṭir nirantarā devān api raṇe hanyāt kiṃ punas tān niśācarān", "category": "Epic, Ramayana", "book": "Ramayana", "position": "Kanda 5, Sarga 058, Verse 008"}
{"quote": "sāgaro 'py atiyād velāṃ mandaraḥ pracaled api na jāmbavantaṃ samare kampayed arivāhinī", "category": "Epic, Ramayana", "book": "Ramayana", "position": "Kanda 5, Sarga 058, Verse 009"}
{"quote": "sarvarākṣasasaṃghānāṃ rākṣasā ye ca pūrvakāḥ alam eko vināśāya vīro vāyusutaḥ kapiḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 010"}
{"quote": "panasasyoruvegena nīlasya ca mahātmanaḥ mandaro 'py avaśīryeta kiṃ punar yudhi rākṣasāḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 011"}
{"quote": "sadevāsurayuddheṣu gandharvoragapakṣiṣu maindasya pratiyoddhāraṃ śaṃsata dvividasya vā", "category": "Epic, Ramayana", "book": "Ramayana", "position": "Kanda 5, Sarga 058, Verse 012"}
{"quote": "aśviputrau mahāvegāv etau plavagasattamau pitāmahavarotsekāt paramaṃ darpam āsthitau", "category": "Epic, Ramayana", "book": "Ramayana", "position": "Kanda 5, Sarga 058, Verse 013"}
{"quote": "aśvinor mānanārthaṃ hi sarvalokapitāmahaḥ sarvāvadhyatvam atulam anayor dattavān purā", "category": "Epic, Ramayana", "book": "Ramayana", "position": "Kanda 5, Sarga 058, Verse 014"}
{"quote": "varotsekena mattau ca pramathya mahatīṃ camūm surāṇām amṛtaṃ vīrau pītavantau plavaṃgamau", "category": "Epic, Ramayana", "book": "Ramayana", "position": "Kanda 5, Sarga 058, Verse 015"}
{"quote": "etāv eva hi saṃkruddhau savājirathakuñjarām laṅkāṃ nāśayituṃ śaktau sarve tiṣṭhantu vānarāḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 016"}
{"quote": "ayuktaṃ tu vinā devīṃ dṛṣṭabadbhiḥ plavaṃgamāḥ samīpaṃ gantum asmābhī rāghavasya mahātmanaḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 017"}
{"quote": "dṛṣṭā devī na cānītā iti tatra nivedanam ayuktam iva paśyāmi bhavadbhiḥ khyātavikramaiḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 018"}
{"quote": "na hi vaḥ plavate kaś cin nāpi kaś cit parākrame tulyaḥ sāmaradaityeṣu lokeṣu harisattamāḥ", "category": "Epic, Ramayana", "book": "Ramayana", "position": "Kanda 5, Sarga 058, Verse 019"}
{"quote": "teṣv evaṃ hatavīreṣu rākṣaseṣu hanūmatā kim anyad atra kartavyaṃ gṛhītvā yāma jānakīm", "category": "Epic, Ramayana", "book": "Ramayana", "position": "Kanda 5, Sarga 058, Verse 020"}
{"quote": "tam evaṃ kṛtasaṃkalpaṃ jāmbavān harisattamaḥ uvāca paramaprīto vākyam arthavad arthavit", "category": "Epic, Ramayana", "book": "Ramayana", "position": "Kanda 5, Sarga 058, Verse 021"}
{"quote": "na tāvad eṣā matir akṣamā no yathā bhavān paśyati rājaputra yathā tu rāmasya matir niviṣṭā tathā bhavān paśyatu kāryasiddhim", "category": "Epic, Ramayana", "book": "Ramayana", "position": "Kanda 5, Sarga 058, Verse 022"}
{"quote": "tato jāmbavato vākyam agṛhṇanta vanaukasaḥ aṅgadapramukhā vīrā hanūmāṃś ca mahākapiḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 001"}
{"quote": "prītimantas tataḥ sarve vāyuputrapuraḥsarāḥ mahendrāgraṃ parityajya pupluvuḥ plavagarṣabhāḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 002"}
{"quote": "merumandarasaṃkāśā mattā iva mahāgajāḥ chādayanta ivākāśaṃ mahākāyā mahābalāḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 003"}
{"quote": "sabhājyamānaṃ bhūtais tam ātmavantaṃ mahābalam hanūmantaṃ mahāvegaṃ vahanta iva dṛṣṭibhiḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 004"}
{"quote": "rāghave cārthanirvṛttiṃ bhartuś ca paramaṃ yaśaḥ samādhāya samṛddhārthāḥ karmasiddhibhir unnatāḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 005"}
{"quote": "priyākhyānonmukhāḥ sarve sarve yuddhābhinandinaḥ sarve rāmapratīkāre niścitārthā manasvinaḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 006"}
{"quote": "plavamānāḥ kham āplutya tatas te kānanaukṣakaḥ nandanopamam āsedur vanaṃ drumalatāyutam", "category": "Epic, Ramayana", "book": "Ramayana", "position": "Kanda 5, Sarga 059, Verse 007"}
{"quote": "yat tan madhuvanaṃ nāma sugrīvasyābhirakṣitam adhṛṣyaṃ sarvabhūtānāṃ sarvabhūtamanoharam", "category": "Epic, Ramayana", "book": "Ramayana", "position": "Kanda 5, Sarga 059, Verse 008"}
{"quote": "yad rakṣati mahāvīryaḥ sadā dadhimukhaḥ kapiḥ mātulaḥ kapimukhyasya sugrīvasya mahātmanaḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 009"}
{"quote": "te tad vanam upāgamya babhūvuḥ paramotkaṭāḥ vānarā vānarendrasya manaḥkāntatamaṃ mahat", "category": "Epic, Ramayana", "book": "Ramayana", "position": "Kanda 5, Sarga 059, Verse 010"}
{"quote": "tatas te vānarā hṛṣṭā dṛṣṭvā madhuvanaṃ mahat kumāram abhyayācanta madhūni madhupiṅgalāḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 011"}
{"quote": "tataḥ kumāras tān vṛddhāñ jāmbavatpramukhān kapīn anumānya dadau teṣāṃ nisargaṃ madhubhakṣaṇe", "category": "Epic, Ramayana", "book": "Ramayana", "position": "Kanda 5, Sarga 059, Verse 012"}
{"quote": "tataś cānumatāḥ sarve saṃprahṛṣṭā vanaukasaḥ muditāś ca tatas te ca pranṛtyanti tatas tataḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 013"}
{"quote": "gāyanti ke cit praṇamanti ke cin nṛtyanti ke cit prahasanti ke cit patanti ke cid vicaranti ke cit plavanti ke cit pralapanti ke cit", "category": "Epic, Ramayana", "book": "Ramayana", "position": "Kanda 5, Sarga 059, Verse 014"}
{"quote": "parasparaṃ ke cid upāśrayante parasparaṃ ke cid atibruvante drumād drumaṃ ke cid abhiplavante kṣitau nagāgrān nipatanti ke cit", "category": "Epic, Ramayana", "book": "Ramayana", "position": "Kanda 5, Sarga 059, Verse 015"}
{"quote": "mahītalāt ke cid udīrṇavegā mahādrumāgrāṇy abhisaṃpatante gāyantam anyaḥ prahasann upaiti hasantam anyaḥ prahasann upaiti", "category": "Epic, Ramayana", "book": "Ramayana", "position": "Kanda 5, Sarga 059, Verse 016"}
{"quote": "rudantam anyaḥ prarudann upaiti nudantam anyaḥ praṇudann upaiti samākulaṃ tat kapisainyam āsīn madhuprapānotkaṭa sattvaceṣṭam na cātra kaś cin na babhūva matto na cātra kaś cin na babhūva tṛpto", "category": "Epic, Ramayana", "book": "Ramayana", "position": "Kanda 5, Sarga 059, Verse 017"}
{"quote": "tato vanaṃ tat paribhakṣyamāṇaṃ drumāṃś ca vidhvaṃsitapatrapuṣpān samīkṣya kopād dadhivaktranāmā nivārayām āsa kapiḥ kapīṃs tān", "category": "Epic, Ramayana", "book": "Ramayana", "position": "Kanda 5, Sarga 059, Verse 018"}
{"quote": "sa taiḥ pravṛddhaiḥ paribhartsyamāno vanasya goptā harivīravṛddhaḥ cakāra bhūyo matim ugratejā vanasya rakṣāṃ prati vānarebhyaḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 019"}
{"quote": "uvāca kāṃś cit paruṣāṇi dhṛṣṭam asaktam anyāṃś ca talair jaghāna sametya kaiś cit kalahaṃ cakāra tathaiva sāmnopajagāma kāṃś cit", "category": "Epic, Ramayana", "book": "Ramayana", "position": "Kanda 5, Sarga 059, Verse 020"}
{"quote": "sa tair madāc cāprativārya vegair balāc ca tenāprativāryamāṇaiḥ pradharṣitas tyaktabhayaiḥ sametya prakṛṣyate cāpy anavekṣya doṣam", "category": "Epic, Ramayana", "book": "Ramayana", "position": "Kanda 5, Sarga 059, Verse 021"}
{"quote": "nakhais tudanto daśanair daśantas talaiś ca pādaiś ca samāpnuvantaḥ madāt kapiṃ taṃ kapayaḥ samagrā mahāvanaṃ nirviṣayaṃ ca cakruḥ", "category": "Epic, Ramayana", "book": "Ramayana", "position": "Kanda 5, Sarga 059, Verse 022"}
{"quote": "tān uvāca hariśreṣṭho hanūmān vānararṣabhaḥ avyagramanaso yūyaṃ madhu sevata vānarāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 001"}
{"quote": "śrutvā hanumato vākyaṃ harīṇāṃ pravaro 'ṅgadaḥ pratyuvāca prasannātmā pibantu harayo madhu", "category": "Epic, Ramayana", "book": "Ramayana", "position": "Kanda 5, Sarga 060, Verse 002"}
{"quote": "avaśyaṃ kṛtakāryasya vākyaṃ hanumato mayā akāryam api kartavyaṃ kim aṅga punar īdṛśam", "category": "Epic, Ramayana", "book": "Ramayana", "position": "Kanda 5, Sarga 060, Verse 003"}
{"quote": "andagasya mukhāc chrutvā vacanaṃ vānararṣabhāḥ sādhu sādhv iti saṃhṛṣṭā vānarāḥ pratyapūjayan", "category": "Epic, Ramayana", "book": "Ramayana", "position": "Kanda 5, Sarga 060, Verse 004"}
{"quote": "pūjayitvāṅgadaṃ sarve vānarā vānararṣabham jagmur madhuvanaṃ yatra nadīvega iva drutam", "category": "Epic, Ramayana", "book": "Ramayana", "position": "Kanda 5, Sarga 060, Verse 005"}
{"quote": "te prahṛṣṭā madhuvanaṃ pālān ākramya vīryataḥ atisargāc ca paṭavo dṛṣṭvā śrutvā ca maithilīm", "category": "Epic, Ramayana", "book": "Ramayana", "position": "Kanda 5, Sarga 060, Verse 006"}
{"quote": "utpatya ca tataḥ sarve vanapālān samāgatāḥ tāḍayanti sma śataśaḥ saktān madhuvane tadā", "category": "Epic, Ramayana", "book": "Ramayana", "position": "Kanda 5, Sarga 060, Verse 007"}
{"quote": "madhūni droṇamātrāṇi bahubhiḥ parigṛhya te ghnanti sma sahitāḥ sarve bhakṣayanti tathāpare", "category": "Epic, Ramayana", "book": "Ramayana", "position": "Kanda 5, Sarga 060, Verse 008"}
{"quote": "ke cit pītvāpavidhyanti madhūni madhupiṅgalāḥ madhūcciṣṭena ke cic ca jaghnur anyonyam utkaṭāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 009"}
{"quote": "apare vṛkṣamūleṣu śākhāṃ gṛhya vyavasthitaḥ atyarthaṃ ca madaglānāḥ parṇāny āstīrya śerate", "category": "Epic, Ramayana", "book": "Ramayana", "position": "Kanda 5, Sarga 060, Verse 010"}
{"quote": "unmattabhūtāḥ plavagā madhumattāś ca hṛṣṭavat kṣipanty api tathānyonyaṃ skhalanty api tathāpare", "category": "Epic, Ramayana", "book": "Ramayana", "position": "Kanda 5, Sarga 060, Verse 011"}
{"quote": "ke cit kṣveḍān prakurvanti ke cit kūjanti hṛṣṭavat harayo madhunā mattāḥ ke cit suptā mahītale", "category": "Epic, Ramayana", "book": "Ramayana", "position": "Kanda 5, Sarga 060, Verse 012"}
{"quote": "ye 'py atra madhupālāḥ syuḥ preṣyā dadhimukhasya tu te 'pi tair vānarair bhīmaiḥ pratiṣiddhā diśo gatāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 013"}
{"quote": "jānubhiś ca prakṛṣṭāś ca devamārgaṃ ca darśitāḥ abruvan paramodvignā gatvā dadhimukhaṃ vacaḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 014"}
{"quote": "hanūmatā dattavarair hataṃ madhuvanaṃ balāt vayaṃ ca jānubhiḥ kṛṣṭā devamārgaṃ ca darśitāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 015"}
{"quote": "tato dadhimukhaḥ kruddho vanapas tatra vānaraḥ hataṃ madhuvanaṃ śrutvā sāntvayām āsa tān harīn", "category": "Epic, Ramayana", "book": "Ramayana", "position": "Kanda 5, Sarga 060, Verse 016"}
{"quote": "etāgacchata gacchāmo vānarān atidarpitān balenāvārayiṣyāmo madhu bhakṣayato vayam", "category": "Epic, Ramayana", "book": "Ramayana", "position": "Kanda 5, Sarga 060, Verse 017"}
{"quote": "śrutvā dadhimukhasyedaṃ vacanaṃ vānararṣabhāḥ punar vīrā madhuvanaṃ tenaiva sahitā yayuḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 018"}
{"quote": "madhye caiṣāṃ dadhimukhaḥ pragṛhya sumahātarum samabhyadhāvad vegenā te ca sarve plavaṃgamāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 019"}
{"quote": "te śilāḥ pādapāṃś cāpi pāṣāṇāṃś cāpi vānarāḥ gṛhītvābhyāgaman kruddhā yatra te kapikuñjarāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 020"}
{"quote": "te svāmivacanaṃ vīrā hṛdayeṣv avasajya tat tvarayā hy abhyadhāvanta sālatālaśilāyudhāḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 021"}
{"quote": "vṛkṣasthāṃś ca talasthāṃś ca vānarān baladarpitān abhyakrāmanta te vīrāḥ pālās tatra sahasraśaḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 022"}
{"quote": "atha dṛṣṭvā dadhimukhaṃ kruddhaṃ vānarapuṃgavāḥ abhyadhāvanta vegena hanūmatpramukhās tadā", "category": "Epic, Ramayana", "book": "Ramayana", "position": "Kanda 5, Sarga 060, Verse 023"}
{"quote": "taṃ savṛkṣaṃ mahābāhum āpatantaṃ mahābalam āryakaṃ prāharat tatra bāhubhyāṃ kupito 'ṅgadaḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 024"}
{"quote": "madāndhaś a na vedainam āryako 'yaṃ mameti saḥ athainaṃ niṣpipeṣāśu vegavad vasudhātale", "category": "Epic, Ramayana", "book": "Ramayana", "position": "Kanda 5, Sarga 060, Verse 025"}
{"quote": "sa bhagnabāhur vimukho vihvalaḥ śoṇitokṣitaḥ mumoha sahasā vīro muhūrtaṃ kapikuñjaraḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 026"}
{"quote": "sa kathaṃ cid vimuktas tair vānarair vānararṣabhaḥ uvācaikāntam āgamya bhṛtyāṃs tān samupāgatān", "category": "Epic, Ramayana", "book": "Ramayana", "position": "Kanda 5, Sarga 060, Verse 027"}
{"quote": "ete tiṣṭhantu gacchāmo bhartā no yatra vānaraḥ sugrīvo vipulagrīvaḥ saha rāmeṇa tiṣṭhati", "category": "Epic, Ramayana", "book": "Ramayana", "position": "Kanda 5, Sarga 060, Verse 028"}
{"quote": "sarvaṃ caivāṅgade doṣaṃ śrāvayiṣyāmi pārthiva amarṣī vacanaṃ śrutvā ghātayiṣyati vānarān", "category": "Epic, Ramayana", "book": "Ramayana", "position": "Kanda 5, Sarga 060, Verse 029"}
{"quote": "iṣṭaṃ madhuvanaṃ hy etat sugrīvasya mahātmanaḥ pitṛpaitāmahaṃ divyaṃ devair api durāsadam", "category": "Epic, Ramayana", "book": "Ramayana", "position": "Kanda 5, Sarga 060, Verse 030"}
{"quote": "sa vānarān imān sarvān madhulubdhān gatāyuṣaḥ ghātayiṣyati daṇḍena sugrīvaḥ sasuhṛjjanān", "category": "Epic, Ramayana", "book": "Ramayana", "position": "Kanda 5, Sarga 060, Verse 031"}
{"quote": "vadhyā hy ete durātmāno nṛpājñā paribhāvinaḥ amarṣaprabhavo roṣaḥ saphalo no bhaviṣyati", "category": "Epic, Ramayana", "book": "Ramayana", "position": "Kanda 5, Sarga 060, Verse 032"}
{"quote": "evam uktvā dadhimukho vanapālān mahābalaḥ jagāma sahasotpatya vanapālaiḥ samanvitaḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 033"}
{"quote": "nimeṣāntaramātreṇa sa hi prāpto vanālayaḥ sahasrāṃśusuto dhīmān sugrīvo yatra vānaraḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 034"}
{"quote": "rāmaṃ ca lakṣmaṇaṃ caiva dṛṣṭvā sugrīvam eva ca samapratiṣṭhāṃ jagatīm ākāśān nipapāta ha", "category": "Epic, Ramayana", "book": "Ramayana", "position": "Kanda 5, Sarga 060, Verse 035"}
{"quote": "sa nipatya mahāvīryaḥ sarvais taiḥ parivāritaḥ harir dadhimukhaḥ pālaiḥ pālānāṃ parameśvaraḥ", "category": "Epic, Ramayana", "book": "Ramayana", "position": "Kanda 5, Sarga 060, Verse 036"}
{"quote": "sa dīnavadano bhūtvā kṛtvā śirasi cāñjalim sugrīvasya śubhau mūrdhnā caraṇau pratyapīḍayat", "category": "Epic, Ramayana", "book": "Ramayana", "position": "Kanda 5, Sarga 060, Verse 037"}
{"quote": "tato mūrdhnā nipatitaṃ vānaraṃ vānararṣabhaḥ dṛṣṭvaivodvignahṛdayo vākyam etad uvāca ha", "category": "Epic, Ramayana", "book": "Ramayana", "position": "Kanda 5, Sarga 061, Verse 001"}
{"quote": "uttiṣṭhottiṣṭha kasmāt tvaṃ pādayoḥ patito mama abhayaṃ te bhaved vīra satyam evābhidhīyatām", "category": "Epic, Ramayana", "book": "Ramayana", "position": "Kanda 5, Sarga 061, Verse 002"}
{"quote": "sa tu viśvāsitas tena sugrīveṇa mahātmanā utthāya ca mahāprājño vākyaṃ dadhimukho 'bravīt", "category": "Epic, Ramayana", "book": "Ramayana", "position": "Kanda 5, Sarga 061, Verse 003"}
{"quote": "naivarkṣarajasā rājan na tvayā nāpi vālinā vanaṃ nisṛṣṭapūrvaṃ hi bhakṣitaṃ tat tu vānaraiḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 004"}
{"quote": "ebhiḥ pradharṣitāś caiva vāritā vanarakṣibhiḥ madhūny acintayitvemān bhakṣayanti pibanti ca", "category": "Epic, Ramayana", "book": "Ramayana", "position": "Kanda 5, Sarga 061, Verse 005"}
{"quote": "śiṣṭam atrāpavidhyanti bhakṣayanti tathāpare nivāryamāṇās te sarve bhruvau vai darśayanti hi", "category": "Epic, Ramayana", "book": "Ramayana", "position": "Kanda 5, Sarga 061, Verse 006"}
{"quote": "ime hi saṃrabdhatarās tathā taiḥ saṃpradharṣitāḥ vārayanto vanāt tasmāt kruddhair vānarapuṃgavaiḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 007"}
{"quote": "tatas tair bahubhir vīrair vānarair vānararṣabhāḥ saṃraktanayanaiḥ krodhād dharayaḥ saṃpracālitāḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 008"}
{"quote": "pāṇibhir nihatāḥ ke cit ke cij jānubhir āhatāḥ prakṛṣṭāś ca yathākāmaṃ devamārgaṃ ca darśitāḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 009"}
{"quote": "evam ete hatāḥ śūrās tvayi tiṣṭhati bhartari kṛtsnaṃ madhuvanaṃ caiva prakāmaṃ taiḥ prabhakṣyate", "category": "Epic, Ramayana", "book": "Ramayana", "position": "Kanda 5, Sarga 061, Verse 010"}
{"quote": "evaṃ vijñāpyamānaṃ tu sugrīvaṃ vānararṣabham apṛcchat taṃ mahāprājño lakṣmaṇaḥ paravīrahā", "category": "Epic, Ramayana", "book": "Ramayana", "position": "Kanda 5, Sarga 061, Verse 011"}
{"quote": "kim ayaṃ vānaro rājan vanapaḥ pratyupasthitaḥ kaṃ cārtham abhinirdiśya duḥkhito vākyam abravīt", "category": "Epic, Ramayana", "book": "Ramayana", "position": "Kanda 5, Sarga 061, Verse 012"}
{"quote": "evam uktas tu sugrīvo lakṣmaṇena mahātmanā lakṣmaṇaṃ pratyuvācedaṃ vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 013"}
{"quote": "ārya lakṣmaṇa saṃprāha vīro dadhimukhaḥ kapiḥ aṅgadapramukhair vīrair bhakṣitaṃ madhuvānaraiḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 014"}
{"quote": "naiṣām akṛtakṛtyānām īdṛśaḥ syād upakramaḥ vanaṃ yathābhipannaṃ taiḥ sādhitaṃ karma vānaraiḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 015"}
{"quote": "dṛṣṭā devī na saṃdeho na cānyena hanūmatā na hy anyaḥ sādhane hetuḥ karmaṇo 'sya hanūmataḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 016"}
{"quote": "kāryasiddhir hanumati matiś ca haripuṃgava vyavasāyaś ca vīryaṃ ca śrutaṃ cāpi pratiṣṭhitam", "category": "Epic, Ramayana", "book": "Ramayana", "position": "Kanda 5, Sarga 061, Verse 017"}
{"quote": "jāmbavān yatra netā syād aṅgadasya baleśvaraḥ hanūmāṃś cāpy adhiṣṭhātā na tasya gatir anyathā", "category": "Epic, Ramayana", "book": "Ramayana", "position": "Kanda 5, Sarga 061, Verse 018"}
{"quote": "aṅgadapramukhair vīrair hataṃ madhuvanaṃ kila vicintya dakṣiṇām āśām āgatair haripuṃgavaiḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 019"}
{"quote": "āgataiś ca praviṣṭaṃ tad yathā madhuvanaṃ hi taiḥ dharṣitaṃ ca vanaṃ kṛtsnam upayuktaṃ ca vānaraiḥ vāritāḥ sahitāḥ pālās tathā jānubhir āhatāḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 020"}
{"quote": "etadartham ayaṃ prāpto vaktuṃ madhuravāg iha nāmnā dadhimukho nāma hariḥ prakhyātavikramaḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 021"}
{"quote": "dṛṣṭā sītā mahābāho saumitre paśya tattvataḥ abhigamya yathā sarve pibanti madhu vānarāḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 022"}
{"quote": "na cāpy adṛṣṭvā vaidehīṃ viśrutāḥ puruṣarṣabha vanaṃ dātta varaṃ divyaṃ dharṣayeyur vanaukasaḥ", "category": "Epic, Ramayana", "book": "Ramayana", "position": "Kanda 5, Sarga 061, Verse 023"}
{"quote": "tataḥ prahṛṣṭo dharmātmā lakṣmaṇaḥ saharāghavaḥ śrutvā karṇasukhāṃ vāṇīṃ sugrīvavadanāc cyutām", "category": "Epic, Ramayana", "book": "Ramayana", "position": "Kanda 5, Sarga 061, Verse 024"}
{"quote": "prāhṛṣyata bhṛśaṃ rāmo lakṣmaṇaś ca mahāyaśāḥ śrutvā dadhimukhasyedaṃ sugrīvas tu prahṛṣya ca vanapālaṃ punar vākyaṃ sugrīvaḥ pratyabhāṣata", "category": "Epic, Ramayana", "book": "Ramayana", "position": "Kanda 5, Sarga 061, Verse 025"}
{"quote": "prīto 'smi saumya yad bhuktaṃ vanaṃ taiḥ kṛtakarmabhiḥ marṣitaṃ marṣaṇīyaṃ ca ceṣṭitaṃ kṛtakarmaṇām", "category": "Epic, Ramayana", "book": "Ramayana", "position": "Kanda 5, Sarga 061, Verse 026"}
{"quote": "icchāmi śīghraṃ hanumatpradhānān śākhāmṛgāṃs tān mṛgarājadarpān draṣṭuṃ kṛtārthān saha rāghavābhyāṃ śrotuṃ ca sītādhigame prayatnam", "category": "Epic, Ramayana", "book": "Ramayana", "position": "Kanda 5, Sarga 061, Verse 027"}
{"quote": "sugrīveṇaivam uktas tu hṛṣṭo dadhimukhaḥ kapiḥ rāghavaṃ lakṣmaṇaṃ caiva sugrīvaṃ cābhyavādayat", "category": "Epic, Ramayana", "book": "Ramayana", "position": "Kanda 5, Sarga 062, Verse 001"}
{"quote": "sa praṇamya ca sugrīvaṃ rāghavau ca mahābalau vānaraiḥ sahitaiḥ śūrair divam evotpapāta ha", "category": "Epic, Ramayana", "book": "Ramayana", "position": "Kanda 5, Sarga 062, Verse 002"}
{"quote": "sa yathaivāgataḥ pūrvaṃ tathaiva tvarito gataḥ nipatya gaganād bhūmau tad vanaṃ praviveśa ha", "category": "Epic, Ramayana", "book": "Ramayana", "position": "Kanda 5, Sarga 062, Verse 003"}
{"quote": "sa praviṣṭo madhuvanaṃ dadarśa hariyūthapān vimadān uddhatān sarvān mehamānān madhūdakam", "category": "Epic, Ramayana", "book": "Ramayana", "position": "Kanda 5, Sarga 062, Verse 004"}
{"quote": "sa tān upāgamad vīro baddhvā karapuṭāñjalim uvāca vacanaṃ ślakṣṇam idaṃ hṛṣṭavad aṅgadam", "category": "Epic, Ramayana", "book": "Ramayana", "position": "Kanda 5, Sarga 062, Verse 005"}
{"quote": "saumya roṣo na kartavyo yad ebhir abhivāritaḥ ajñānād rakṣibhiḥ krodhād bhavantaḥ pratiṣedhitāḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 006"}
{"quote": "yuvarājas tvam īśaś ca vanasyāsya mahābala maurkhyāt pūrvaṃ kṛto doṣas tad bhavān kṣantum arhati", "category": "Epic, Ramayana", "book": "Ramayana", "position": "Kanda 5, Sarga 062, Verse 007"}
{"quote": "yathaiva hi pitā te 'bhūt pūrvaṃ harigaṇeśvaraḥ tathā tvam api sugrīvo nānyas tu harisattama", "category": "Epic, Ramayana", "book": "Ramayana", "position": "Kanda 5, Sarga 062, Verse 008"}
{"quote": "ākhyātaṃ hi mayā gatvā pitṛvyasya tavānagha ihopayānaṃ sarveṣām eteṣāṃ vanacāriṇām", "category": "Epic, Ramayana", "book": "Ramayana", "position": "Kanda 5, Sarga 062, Verse 009"}
{"quote": "sa tvadāgamanaṃ śrutvā sahaibhir hariyūthapaiḥ prahṛṣṭo na tu ruṣṭo 'sau vanaṃ śrutvā pradharṣitam", "category": "Epic, Ramayana", "book": "Ramayana", "position": "Kanda 5, Sarga 062, Verse 010"}
{"quote": "prahṛṣṭo māṃ pitṛvyas te sugrīvo vānareśvaraḥ śīghraṃ preṣaya sarvāṃs tān iti hovāca pārthivaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 011"}
{"quote": "śrutvā dadhimukhasyaitad vacanaṃ ślakṣṇam aṅgadaḥ abravīt tān hariśreṣṭho vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 012"}
{"quote": "śaṅke śruto 'yaṃ vṛttānto rāmeṇa hariyūthapāḥ tat kṣamaṃ neha naḥ sthātuṃ kṛte kārye paraṃtapāḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 013"}
{"quote": "pītvā madhu yathākāmaṃ viśrāntā vanacāriṇaḥ kiṃ śeṣaṃ gamanaṃ tatra sugrīvo yatra me guruḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 014"}
{"quote": "sarve yathā māṃ vakṣyanti sametya hariyūthapāḥ tathāsmi kartā kartavye bhavadbhiḥ paravān aham", "category": "Epic, Ramayana", "book": "Ramayana", "position": "Kanda 5, Sarga 062, Verse 015"}
{"quote": "nājñāpayitum īśo 'haṃ yuvarājo 'smi yady api ayuktaṃ kṛtakarmāṇo yūyaṃ dharṣayituṃ mayā", "category": "Epic, Ramayana", "book": "Ramayana", "position": "Kanda 5, Sarga 062, Verse 016"}
{"quote": "bruvataś cāṅgadaś caivaṃ śrutvā vacanam avyayam prahṛṣṭamanaso vākyam idam ūcur vanaukasaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 017"}
{"quote": "evaṃ vakṣyati ko rājan prabhuḥ san vānararṣabha aiśvaryamadamatto hi sarvo 'ham iti manyate", "category": "Epic, Ramayana", "book": "Ramayana", "position": "Kanda 5, Sarga 062, Verse 018"}
{"quote": "tava cedaṃ susadṛśaṃ vākyaṃ nānyasya kasya cit saṃnatir hi tavākhyāti bhaviṣyac chubhabhāgyatām", "category": "Epic, Ramayana", "book": "Ramayana", "position": "Kanda 5, Sarga 062, Verse 019"}
{"quote": "sarve vayam api prāptās tatra gantuṃ kṛtakṣaṇāḥ sa yatra harivīrāṇāṃ sugrīvaḥ patir avyayaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 020"}
{"quote": "tvayā hy anuktair haribhir naiva śakyaṃ padāt padam kva cid gantuṃ hariśreṣṭha brūmaḥ satyam idaṃ tu te", "category": "Epic, Ramayana", "book": "Ramayana", "position": "Kanda 5, Sarga 062, Verse 021"}
{"quote": "evaṃ tu vadatāṃ teṣām aṅgadaḥ pratyabhāṣata bāḍhaṃ gacchāma ity uktvā utpapāta mahītalāt", "category": "Epic, Ramayana", "book": "Ramayana", "position": "Kanda 5, Sarga 062, Verse 022"}
{"quote": "utpatantam anūtpetuḥ sarve te hariyūthapāḥ kṛtvākāśaṃ nirākāśaṃ yajñotkṣiptā ivānalāḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 023"}
{"quote": "te 'mbaraṃ sahasotpatya vegavantaḥ plavaṃgamāḥ vinadanto mahānādaṃ ghanā vāteritā yathā", "category": "Epic, Ramayana", "book": "Ramayana", "position": "Kanda 5, Sarga 062, Verse 024"}
{"quote": "aṅgade hy ananuprāpte sugrīvo vānarādhipaḥ uvāca śokopahataṃ rāmaṃ kamalalocanam", "category": "Epic, Ramayana", "book": "Ramayana", "position": "Kanda 5, Sarga 062, Verse 025"}
{"quote": "samāśvasihi bhadraṃ te dṛṣṭā devī na saṃśayaḥ nāgantum iha śakyaṃ tair atīte samaye hi naḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 026"}
{"quote": "na matsakāśam āgacchet kṛtye hi vinipātite yuvarājo mahābāhuḥ plavatāṃ pravaro 'ṅgadaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 027"}
{"quote": "yady apy akṛtakṛtyānām īdṛśaḥ syād upakramaḥ bhavet tu dīnavadano bhrāntaviplutamānasaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 028"}
{"quote": "pitṛpaitāmahaṃ caitat pūrvakair abhirakṣitam na me madhuvanaṃ hanyād ahṛṣṭaḥ plavageśvaraḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 029"}
{"quote": "kausalyā suprajā rāma samāśvasihi suvrata dṛṣṭā devī na saṃdeho na cānyena hanūmatā na hy anyaḥ karmaṇo hetuḥ sādhane tadvidho bhavet", "category": "Epic, Ramayana", "book": "Ramayana", "position": "Kanda 5, Sarga 062, Verse 030"}
{"quote": "hanūmati hi siddhiś ca matiś ca matisattama vyavasāyaś ca vīryaṃ ca sūrye teja iva dhruvam", "category": "Epic, Ramayana", "book": "Ramayana", "position": "Kanda 5, Sarga 062, Verse 031"}
{"quote": "jāmbavān yatra netā syād aṅgadaś ca baleśvaraḥ hanūmāṃś cāpy adhiṣṭhātā na tasya gatir anyathā", "category": "Epic, Ramayana", "book": "Ramayana", "position": "Kanda 5, Sarga 062, Verse 032"}
{"quote": "mā bhūś cintā samāyuktaḥ saṃpraty amitavikrama", "category": "Epic, Ramayana", "book": "Ramayana", "position": "Kanda 5, Sarga 062, Verse 033"}
{"quote": "tataḥ kila kilā śabdaṃ śuśrāvāsannam ambare hanūmat karmadṛptānāṃ nardatāṃ kānanaukasām kiṣkindhām upayātānāṃ siddhiṃ kathayatām iva", "category": "Epic, Ramayana", "book": "Ramayana", "position": "Kanda 5, Sarga 062, Verse 034"}
{"quote": "tataḥ śrutvā ninādaṃ taṃ kapīnāṃ kapisattamaḥ āyatāñcitalāṅgūlaḥ so 'bhavad dhṛṣṭamānasaḥ", "category": "Epic, Ramayana", "book": "Ramayana", "position": "Kanda 5, Sarga 062, Verse 035"}
{"quote": "ājagmus te 'pi harayo rāmadarśanakāṅkṣiṇaḥ aṅgadaṃ purataḥ kṛtvā hanūmantaṃ ca vānaram", "category": "Epic, Ramayana", "book": "Ramayana", "position": "Kanda 5, Sarga 062, Verse 036"}
{"quote": "te 'ṅgadapramukhā vīrāḥ prahṛṣṭāś ca mudānvitāḥ nipetur harirājasya samīpe rāghavasya ca", "category": "Epic, Ramayana", "book": "Ramayana", "position": "Kanda 5, Sarga 062, Verse 037"}
{"quote": "hanūmāṃś ca mahābahuḥ praṇamya śirasā tataḥ niyatām akṣatāṃ devīṃ rāghavāya nyavedayat", "category": "Epic, Ramayana", "book": "Ramayana", "position": "Kanda 5, Sarga 062, Verse 038"}
{"quote": "niścitārthaṃ tatas tasmin sugrīvaṃ pavanātmaje lakṣmaṇaḥ prītimān prītaṃ bahumānād avaikṣata", "category": "Epic, Ramayana", "book": "Ramayana", "position": "Kanda 5, Sarga 062, Verse 039"}
{"quote": "prītyā ca ramamāṇo 'tha rāghavaḥ paravīrahā bahu mānena mahatā hanūmantam avaikṣata", "category": "Epic, Ramayana", "book": "Ramayana", "position": "Kanda 5, Sarga 062, Verse 040"}
{"quote": "tataḥ prasravaṇaṃ śailaṃ te gatvā citrakānanam praṇamya śirasā rāmaṃ lakṣmaṇaṃ ca mahābalam", "category": "Epic, Ramayana", "book": "Ramayana", "position": "Kanda 5, Sarga 063, Verse 001"}
{"quote": "yuvarājaṃ puraskṛtya sugrīvam abhivādya ca pravṛttam atha sītāyāḥ pravaktum upacakramuḥ", "category": "Epic, Ramayana", "book": "Ramayana", "position": "Kanda 5, Sarga 063, Verse 002"}
{"quote": "rāvaṇāntaḥpure rodhaṃ rākṣasībhiś ca tarjanam rāme samanurāgaṃ ca yaś cāpi samayaḥ kṛtaḥ", "category": "Epic, Ramayana", "book": "Ramayana", "position": "Kanda 5, Sarga 063, Verse 003"}
{"quote": "etad ākhyānti te sarve harayo rāma saṃnidhau vaidehīm akṣatāṃ śrutvā rāmas tūttaram abravīt", "category": "Epic, Ramayana", "book": "Ramayana", "position": "Kanda 5, Sarga 063, Verse 004"}
{"quote": "kva sītā vartate devī kathaṃ ca mayi vartate etan me sarvam ākhyāta vaidehīṃ prati vānarāḥ", "category": "Epic, Ramayana", "book": "Ramayana", "position": "Kanda 5, Sarga 063, Verse 005"}
{"quote": "rāmasya gaditaṃ śrutva harayo rāmasaṃnidhau codayanti hanūmantaṃ sītāvṛttāntakovidam", "category": "Epic, Ramayana", "book": "Ramayana", "position": "Kanda 5, Sarga 063, Verse 006"}
{"quote": "śrutvā tu vacanaṃ teṣāṃ hanūmān mārutātmajaḥ uvāca vākyaṃ vākyajñaḥ sītāyā darśanaṃ yathā", "category": "Epic, Ramayana", "book": "Ramayana", "position": "Kanda 5, Sarga 063, Verse 007"}
{"quote": "samudraṃ laṅghayitvāhaṃ śatayojanam āyatam agacchaṃ jānakīṃ sītāṃ mārgamāṇo didṛkṣayā", "category": "Epic, Ramayana", "book": "Ramayana", "position": "Kanda 5, Sarga 063, Verse 008"}
{"quote": "tatra laṅketi nagarī rāvaṇasya durātmanaḥ dakṣiṇasya samudrasya tīre vasati dakṣiṇe", "category": "Epic, Ramayana", "book": "Ramayana", "position": "Kanda 5, Sarga 063, Verse 009"}
{"quote": "tatra dṛṣṭā mayā sītā rāvaṇāntaḥpure satī saṃnyasya tvayi jīvantī rāmā rāma manoratham", "category": "Epic, Ramayana", "book": "Ramayana", "position": "Kanda 5, Sarga 063, Verse 010"}
{"quote": "dṛṣṭā me rākṣasī madhye tarjyamānā muhur muhuḥ rākṣasībhir virūpābhī rakṣitā pramadāvane", "category": "Epic, Ramayana", "book": "Ramayana", "position": "Kanda 5, Sarga 063, Verse 011"}
{"quote": "duḥkham āpadyate devī tavāduḥkhocitā satī rāvaṇāntaḥpure ruddhvā rākṣasībhiḥ surakṣitā", "category": "Epic, Ramayana", "book": "Ramayana", "position": "Kanda 5, Sarga 063, Verse 012"}
{"quote": "ekaveṇīdharā dīnā tvayi cintāparāyaṇā adhaḥśayyā vivarṇāṅgī padminīva himāgame", "category": "Epic, Ramayana", "book": "Ramayana", "position": "Kanda 5, Sarga 063, Verse 013"}
{"quote": "rāvaṇād vinivṛttārthā martavyakṛtaniścayā devī kathaṃ cit kākutstha tvanmanā mārgitā mayā", "category": "Epic, Ramayana", "book": "Ramayana", "position": "Kanda 5, Sarga 063, Verse 014"}
{"quote": "ikṣvākuvaṃśavikhyātiṃ śanaiḥ kīrtayatānagha sa mayā naraśārdūla viśvāsam upapāditā", "category": "Epic, Ramayana", "book": "Ramayana", "position": "Kanda 5, Sarga 063, Verse 015"}
{"quote": "tataḥ saṃbhāṣitā devī sarvam arthaṃ ca darśitā rāmasugrīvasakhyaṃ ca śrutvā prītim upāgatā", "category": "Epic, Ramayana", "book": "Ramayana", "position": "Kanda 5, Sarga 063, Verse 016"}
{"quote": "niyataḥ samudācāro bhaktiś cāsyās tathā tvayi evaṃ mayā mahābhāgā dṛṣṭā janakanandinī ugreṇa tapasā yuktā tvadbhaktyā puruṣarṣabha", "category": "Epic, Ramayana", "book": "Ramayana", "position": "Kanda 5, Sarga 063, Verse 017"}
{"quote": "abhijñānaṃ ca me dattaṃ yathāvṛttaṃ tavāntike citrakūṭe mahāprājña vāyasaṃ prati rāghava", "category": "Epic, Ramayana", "book": "Ramayana", "position": "Kanda 5, Sarga 063, Verse 018"}
{"quote": "vijñāpyaś ca nara vyāghro rāmo vāyusuta tvayā akhileneha yad dṛṣṭam iti mām āha jānakī", "category": "Epic, Ramayana", "book": "Ramayana", "position": "Kanda 5, Sarga 063, Verse 019"}
{"quote": "idaṃ cāsmai pradātavyaṃ yatnāt suparirakṣitam bruvatā vacanāny evaṃ sugrīvasyopaśṛṇvataḥ", "category": "Epic, Ramayana", "book": "Ramayana", "position": "Kanda 5, Sarga 063, Verse 020"}
{"quote": "eṣa cūḍāmaṇiḥ śrīmān mayā te yatnarakṣitaḥ manaḥśilāyās tikalas taṃ smarasveti cābravīt", "category": "Epic, Ramayana", "book": "Ramayana", "position": "Kanda 5, Sarga 063, Verse 021"}
{"quote": "eṣa niryātitaḥ śrīmān mayā te vārisaṃbhavaḥ etaṃ dṛṣṭvā pramodiṣye vyasane tvām ivānagha", "category": "Epic, Ramayana", "book": "Ramayana", "position": "Kanda 5, Sarga 063, Verse 022"}
{"quote": "jīvitaṃ dhārayiṣyāmi māsaṃ daśarathātmaja ūrdhvaṃ māsān na jīveyaṃ rakṣasāṃ vaśam āgatā", "category": "Epic, Ramayana", "book": "Ramayana", "position": "Kanda 5, Sarga 063, Verse 023"}
{"quote": "iti mām abravīt sītā kṛśāṅgī dharma cāriṇī rāvaṇāntaḥpure ruddhā mṛgīvotphullalocanā", "category": "Epic, Ramayana", "book": "Ramayana", "position": "Kanda 5, Sarga 063, Verse 024"}
{"quote": "etad eva mayākhyātaṃ sarvaṃ rāghava yad yathā sarvathā sāgarajale saṃtāraḥ pravidhīyatām", "category": "Epic, Ramayana", "book": "Ramayana", "position": "Kanda 5, Sarga 063, Verse 025"}
{"quote": "tau jātāśvāsau rājaputrau viditvā tac cābhijñānaṃ rāghavāya pradāya devyā cākhyātaṃ sarvam evānupūrvyād vācā saṃpūrṇaṃ vāyuputraḥ śaśaṃsa", "category": "Epic, Ramayana", "book": "Ramayana", "position": "Kanda 5, Sarga 063, Verse 026"}
{"quote": "evam ukto hanumatā rāmo daśarathātmajaḥ taṃ maṇiṃ hṛdaye kṛtvā praruroda salakṣmaṇaḥ", "category": "Epic, Ramayana", "book": "Ramayana", "position": "Kanda 5, Sarga 064, Verse 001"}
{"quote": "taṃ tu dṛṣṭvā maṇiśreṣṭhaṃ rāghavaḥ śokakarśitaḥ netrābhyām aśrupūrṇābhyāṃ sugrīvam idam abravīt", "category": "Epic, Ramayana", "book": "Ramayana", "position": "Kanda 5, Sarga 064, Verse 002"}
{"quote": "yathaiva dhenuḥ sravati snehād vatsasya vatsalā tathā mamāpi hṛdayaṃ maṇiratnasya darśanāt", "category": "Epic, Ramayana", "book": "Ramayana", "position": "Kanda 5, Sarga 064, Verse 003"}
{"quote": "maṇiratnam idaṃ dattaṃ vaidehyāḥ śvaśureṇa me vadhūkāle yathā baddham adhikaṃ mūrdhni śobhate", "category": "Epic, Ramayana", "book": "Ramayana", "position": "Kanda 5, Sarga 064, Verse 004"}
{"quote": "ayaṃ hi jalasaṃbhūto maṇiḥ pravarapūjitaḥ yajñe paramatuṣṭena dattaḥ śakreṇa dhīmatā", "category": "Epic, Ramayana", "book": "Ramayana", "position": "Kanda 5, Sarga 064, Verse 005"}
{"quote": "imaṃ dṛṣṭvā maṇiśreṣṭhaṃ tathā tātasya darśanam adyāsmy avagataḥ saumya vaidehasya tathā vibhoḥ", "category": "Epic, Ramayana", "book": "Ramayana", "position": "Kanda 5, Sarga 064, Verse 006"}
{"quote": "ayaṃ hi śobhate tasyāḥ priyāyā mūrdhni me maṇiḥ adyāsya darśanenāhaṃ prāptāṃ tām iva cintaye", "category": "Epic, Ramayana", "book": "Ramayana", "position": "Kanda 5, Sarga 064, Verse 007"}
{"quote": "kim āha sītā vaidehī brūhi saumya punaḥ punaḥ parāsum iva toyena siñcantī vākyavāriṇā", "category": "Epic, Ramayana", "book": "Ramayana", "position": "Kanda 5, Sarga 064, Verse 008"}
{"quote": "itas tu kiṃ duḥkhataraṃ yad imaṃ vārisaṃbhavam maṇiṃ paśyāmi saumitre vaidehīm āgataṃ vinā", "category": "Epic, Ramayana", "book": "Ramayana", "position": "Kanda 5, Sarga 064, Verse 009"}
{"quote": "ciraṃ jīvati vaidehī yadi māsaṃ dhariṣyati kṣaṇaṃ saumya na jīveyaṃ vinā tām asitekṣaṇām", "category": "Epic, Ramayana", "book": "Ramayana", "position": "Kanda 5, Sarga 064, Verse 010"}
{"quote": "naya mām api taṃ deśaṃ yatra dṛṣṭā mama priyā na tiṣṭheyaṃ kṣaṇam api pravṛttim upalabhya ca", "category": "Epic, Ramayana", "book": "Ramayana", "position": "Kanda 5, Sarga 064, Verse 011"}
{"quote": "kathaṃ sā mama suśroṇi bhīru bhīruḥ satī tadā bhayāvahānāṃ ghorāṇāṃ madhye tiṣṭhati rakṣasām", "category": "Epic, Ramayana", "book": "Ramayana", "position": "Kanda 5, Sarga 064, Verse 012"}
{"quote": "śāradas timironmukho nūnaṃ candra ivāmbudaiḥ āvṛtaṃ vadanaṃ tasyā na virājati rākṣasaiḥ", "category": "Epic, Ramayana", "book": "Ramayana", "position": "Kanda 5, Sarga 064, Verse 013"}
{"quote": "kim āha sītā hanumaṃs tattvataḥ kathayasva me etena khalu jīviṣye bheṣajenāturo yathā", "category": "Epic, Ramayana", "book": "Ramayana", "position": "Kanda 5, Sarga 064, Verse 014"}
{"quote": "madhurā madhurālāpā kim āha mama bhāminī madvihīnā varārohā hanuman kathayasva me duḥkhād duḥkhataraṃ prāpya kathaṃ jīvati jānakī", "category": "Epic, Ramayana", "book": "Ramayana", "position": "Kanda 5, Sarga 064, Verse 015"}
{"quote": "evam uktas tu hanumān rāghaveṇa mahātmanā sītāyā bhāṣitaṃ sarvaṃ nyavedayata rāghave", "category": "Epic, Ramayana", "book": "Ramayana", "position": "Kanda 5, Sarga 065, Verse 001"}
{"quote": "idam uktavatī devī jānakī puruṣarṣabha pūrvavṛttam abhijñānaṃ citrakūṭe yathā tatham", "category": "Epic, Ramayana", "book": "Ramayana", "position": "Kanda 5, Sarga 065, Verse 002"}
{"quote": "sukhasuptā tvayā sārdhaṃ jānakī pūrvam utthitā vāyasaḥ sahasotpatya virarāda stanāntare", "category": "Epic, Ramayana", "book": "Ramayana", "position": "Kanda 5, Sarga 065, Verse 003"}
{"quote": "paryāyeṇa ca suptas tvaṃ devyaṅke bharatāgraja punaś ca kila pakṣī sa devyā janayati vyathām", "category": "Epic, Ramayana", "book": "Ramayana", "position": "Kanda 5, Sarga 065, Verse 004"}
{"quote": "tataḥ punar upāgamya virarāda bhṛśaṃ kila tatas tvaṃ bodhitas tasyāḥ śoṇitena samukṣitaḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 005"}
{"quote": "vāyasena ca tenaiva satataṃ bādhyamānayā bodhitaḥ kila devyās tvaṃ sukhasuptaḥ paraṃtapa", "category": "Epic, Ramayana", "book": "Ramayana", "position": "Kanda 5, Sarga 065, Verse 006"}
{"quote": "tāṃ tu dṛṣṭvā mahābāho rāditāṃ ca stanāntare āśīviṣa iva kruddho niḥśvasann abhyabhāṣathāḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 007"}
{"quote": "nakhāgraiḥ kena te bhīru dāritaṃ tu stanāntaram kaḥ krīḍati saroṣeṇa pañcavaktreṇa bhoginā", "category": "Epic, Ramayana", "book": "Ramayana", "position": "Kanda 5, Sarga 065, Verse 008"}
{"quote": "nirīkṣamāṇaḥ sahasā vāyasaṃ samavaikṣatāḥ nakhaiḥ sarudhirais tīkṣṇair mām evābhimukhaṃ sthitam", "category": "Epic, Ramayana", "book": "Ramayana", "position": "Kanda 5, Sarga 065, Verse 009"}
{"quote": "sutaḥ kila sa śakrasya vāyasaḥ patatāṃ varaḥ dharāntaracaraḥ śīghraṃ pavanasya gatau samaḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 010"}
{"quote": "tatas tasmin mahābāho kopasaṃvartitekṣaṇaḥ vāyase tvaṃ kṛtvāḥ krūrāṃ matiṃ matimatāṃ vara", "category": "Epic, Ramayana", "book": "Ramayana", "position": "Kanda 5, Sarga 065, Verse 011"}
{"quote": "sa darbhaṃ saṃstarād gṛhya brahmāstreṇa nyayojayaḥ sa dīpta iva kālāgnir jajvālābhimukhaḥ khagam", "category": "Epic, Ramayana", "book": "Ramayana", "position": "Kanda 5, Sarga 065, Verse 012"}
{"quote": "sa tvaṃ pradīptaṃ cikṣepa darbhaṃ taṃ vāyasaṃ prati tatas tu vāyasaṃ dīptaḥ sa darbho 'nujagāma ha", "category": "Epic, Ramayana", "book": "Ramayana", "position": "Kanda 5, Sarga 065, Verse 013"}
{"quote": "sa pitrā ca parityaktaḥ suraiḥ sarvair maharṣibhiḥ trīṃl lokān saṃparikramya trātāraṃ nādhigacchati", "category": "Epic, Ramayana", "book": "Ramayana", "position": "Kanda 5, Sarga 065, Verse 014"}
{"quote": "taṃ tvaṃ nipatitaṃ bhūmau śaraṇyaḥ śaraṇāgatam vadhārham api kākutstha kṛpayā paripālayaḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 015"}
{"quote": "mogham astraṃ na śakyaṃ tu kartum ity eva rāghava tatas tasyākṣikākasya hinasti sma sa dakṣiṇam", "category": "Epic, Ramayana", "book": "Ramayana", "position": "Kanda 5, Sarga 065, Verse 016"}
{"quote": "rāma tvāṃ sa namaskṛtvā rājño daśarathasya ca visṛṣṭas tu tadā kākaḥ pratipede kham ālayam", "category": "Epic, Ramayana", "book": "Ramayana", "position": "Kanda 5, Sarga 065, Verse 017"}
{"quote": "evam astravidāṃ śreṣṭhaḥ sattvavāñ śīlavān api kimartham astraṃ rakṣaḥsu na yojayasi rāghava", "category": "Epic, Ramayana", "book": "Ramayana", "position": "Kanda 5, Sarga 065, Verse 018"}
{"quote": "na nāgā nāpi gandharvā nāsurā na marudgaṇāḥ tava rāma mukhe sthātuṃ śaktāḥ pratisamādhitum", "category": "Epic, Ramayana", "book": "Ramayana", "position": "Kanda 5, Sarga 065, Verse 019"}
{"quote": "tava vīryavataḥ kaccin mayi yady asti saṃbhramaḥ kṣipraṃ suniśitair bāṇair hanyatāṃ yudhi rāvaṇaḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 020"}
{"quote": "bhrātur ādeśam ādāya lakṣmaṇo vā paraṃtapaḥ sa kimarthaṃ naravaro na māṃ rakṣati rāghavaḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 021"}
{"quote": "śaktau tau puruṣavyāghrau vāyvagnisamatejasau surāṇām api durdharṣau kimarthaṃ mām upekṣataḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 022"}
{"quote": "mamaiva duṣkṛtaṃ kiṃ cin mahad asti na saṃśayaḥ samarthau sahitau yan māṃ nāpekṣete paraṃtapau", "category": "Epic, Ramayana", "book": "Ramayana", "position": "Kanda 5, Sarga 065, Verse 023"}
{"quote": "vaidehyā vacanaṃ śrutvā karuṇaṃ sāśrubhāṣitam punar apy aham āryāṃ tām idaṃ vacanam abruvam", "category": "Epic, Ramayana", "book": "Ramayana", "position": "Kanda 5, Sarga 065, Verse 024"}
{"quote": "tvacchokavimukho rāmo devi satyena te śape rāme duḥkhābhibhūte ca lakṣmaṇaḥ paritapyate", "category": "Epic, Ramayana", "book": "Ramayana", "position": "Kanda 5, Sarga 065, Verse 025"}
{"quote": "kathaṃ cid bhavatī dṛṣṭā na kālaḥ pariśocitum imaṃ muhūrtaṃ duḥkhānām antaṃ drakṣyasi bhāmini", "category": "Epic, Ramayana", "book": "Ramayana", "position": "Kanda 5, Sarga 065, Verse 026"}
{"quote": "tāv ubhau naraśārdūlau rājaputrāv ariṃdamau tvaddarśanakṛtotsāhau laṅkāṃ bhasmīkariṣyataḥ", "category": "Epic, Ramayana", "book": "Ramayana", "position": "Kanda 5, Sarga 065, Verse 027"}
{"quote": "hatvā ca samare raudraṃ rāvaṇaṃ saha bāndhavam rāghavas tvāṃ mahābāhuḥ svāṃ purīṃ nayate dhruvam", "category": "Epic, Ramayana", "book": "Ramayana", "position": "Kanda 5, Sarga 065, Verse 028"}
{"quote": "yat tu rāmo vijānīyād abhijñānam anindite prītisaṃjananaṃ tasya pradātuṃ tattvam arhasi", "category": "Epic, Ramayana", "book": "Ramayana", "position": "Kanda 5, Sarga 065, Verse 029"}
{"quote": "sābhivīkṣya diśaḥ sarvā veṇyudgrathanam uttamam muktvā vastrād dadau mahyaṃ maṇim etaṃ mahābala", "category": "Epic, Ramayana", "book": "Ramayana", "position": "Kanda 5, Sarga 065, Verse 030"}
{"quote": "pratigṛhya maṇiṃ divyaṃ tava heto raghūttama śirasā saṃpraṇamyainām aham āgamane tvare", "category": "Epic, Ramayana", "book": "Ramayana", "position": "Kanda 5, Sarga 065, Verse 031"}
{"quote": "gamane ca kṛtotsāham avekṣya varavarṇinī vivardhamānaṃ ca hi mām uvāca janakātmajā aśrupūrṇamukhī dīnā bāṣpasaṃdigdhabhāṣiṇī", "category": "Epic, Ramayana", "book": "Ramayana", "position": "Kanda 5, Sarga 065, Verse 032"}
{"quote": "hanuman siṃhasaṃkāśau tāv ubhau rāmalakṣmaṇau sugrīvaṃ ca sahāmātyaṃ sarvān brūyā anāmayam", "category": "Epic, Ramayana", "book": "Ramayana", "position": "Kanda 5, Sarga 065, Verse 033"}
{"quote": "yathā ca sa mahābāhur māṃ tārayati rāghavaḥ asmād duḥkhāmbusaṃrodhāt tat samādhātum arhasi", "category": "Epic, Ramayana", "book": "Ramayana", "position": "Kanda 5, Sarga 065, Verse 034"}
{"quote": "imaṃ ca tīvraṃ mama śokavegaṃ rakṣobhir ebhiḥ paribhartsanaṃ ca brūyās tu rāmasya gataḥ samīpaṃ śivaś ca te 'dhvāstu haripravīra", "category": "Epic, Ramayana", "book": "Ramayana", "position": "Kanda 5, Sarga 065, Verse 035"}
{"quote": "etat tavāryā nṛparājasiṃha sītā vacaḥ prāha viṣādapūrvam etac ca buddhvā gaditaṃ mayā tvaṃ śraddhatsva sītāṃ kuśalāṃ samagrām", "category": "Epic, Ramayana", "book": "Ramayana", "position": "Kanda 5, Sarga 065, Verse 036"}
{"quote": "athāham uttaraṃ devyā punar uktaḥ sasaṃbhramam tava snehān naravyāghra sauhāryād anumānya ca", "category": "Epic, Ramayana", "book": "Ramayana", "position": "Kanda 5, Sarga 066, Verse 001"}
{"quote": "evaṃ bahuvidhaṃ vācyo rāmo dāśarathis tvayā yathā mām āpnuyāc chīghraṃ hatvā rāvaṇam āhave", "category": "Epic, Ramayana", "book": "Ramayana", "position": "Kanda 5, Sarga 066, Verse 002"}
{"quote": "yadi vā manyase vīra vasaikāham ariṃdama kasmiṃś cit saṃvṛte deśe viśrāntaḥ śvo gamiṣyasi", "category": "Epic, Ramayana", "book": "Ramayana", "position": "Kanda 5, Sarga 066, Verse 003"}
{"quote": "mama cāpy alpabhāgyāyāḥ sāmnidhyāt tava vānara asya śokavipākasya muhūrtaṃ syād vimokṣaṇam", "category": "Epic, Ramayana", "book": "Ramayana", "position": "Kanda 5, Sarga 066, Verse 004"}
{"quote": "gate hi tvayi vikrānte punarāgamanāya vai prāṇānām api saṃdeho mama syān nātra saṃśayaḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 005"}
{"quote": "tavādarśanajaḥ śoko bhūyo māṃ paritāpayet duḥkhād duḥkhaparābhūtāṃ durgatāṃ duḥkhabhāginīm", "category": "Epic, Ramayana", "book": "Ramayana", "position": "Kanda 5, Sarga 066, Verse 006"}
{"quote": "ayaṃ tu vīrasaṃdehas tiṣṭhatīva mamāgrataḥ sumahāṃs tvatsahāyeṣu haryṛkṣeṣu asaṃśayaḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 007"}
{"quote": "kathaṃ nu khalu duṣpāraṃ tariṣyanti mahodadhim tāni haryṛkṣasainyāni tau vā naravarātmajau", "category": "Epic, Ramayana", "book": "Ramayana", "position": "Kanda 5, Sarga 066, Verse 008"}
{"quote": "trayāṇām eva bhūtānāṃ sāgarasyāsya laṅghane śaktiḥ syād vainateyasya vāyor vā tava vānagha", "category": "Epic, Ramayana", "book": "Ramayana", "position": "Kanda 5, Sarga 066, Verse 009"}
{"quote": "tad asmin kāryaniyoge vīraivaṃ duratikrame kiṃ paśyasi samādhānaṃ brūhi kāryavidāṃ vara", "category": "Epic, Ramayana", "book": "Ramayana", "position": "Kanda 5, Sarga 066, Verse 010"}
{"quote": "kāmam asya tvam evaikaḥ kāryasya parisādhane paryāptaḥ paravīraghna yaśasyas te balodayaḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 011"}
{"quote": "balaiḥ samagrair yadi māṃ hatvā rāvaṇam āhave vijayī svāṃ purīṃ rāmo nayet tat syād yaśaskaram", "category": "Epic, Ramayana", "book": "Ramayana", "position": "Kanda 5, Sarga 066, Verse 012"}
{"quote": "yathāhaṃ tasya vīrasya vanād upadhinā hṛtā rakṣasā tad bhayād eva tathā nārhati rāghavaḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 013"}
{"quote": "balais tu saṃkulāṃ kṛtvā laṅkāṃ parabalārdanaḥ māṃ nayed yadi kākutsthas tat tasya sadṛśaṃ bhavet", "category": "Epic, Ramayana", "book": "Ramayana", "position": "Kanda 5, Sarga 066, Verse 014"}
{"quote": "tad yathā tasya vikrāntam anurūpaṃ mahātmanaḥ bhavaty āhavaśūrasya tathā tvam upapādaya", "category": "Epic, Ramayana", "book": "Ramayana", "position": "Kanda 5, Sarga 066, Verse 015"}
{"quote": "tad arthopahitaṃ vākyaṃ praśritaṃ hetusaṃhitam niśamyāhaṃ tataḥ śeṣaṃ vākyam uttaram abruvam", "category": "Epic, Ramayana", "book": "Ramayana", "position": "Kanda 5, Sarga 066, Verse 016"}
{"quote": "devi haryṛkṣasainyānām īśvaraḥ plavatāṃ varaḥ sugrīvaḥ sattvasaṃpannas tavārthe kṛtaniścayaḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 017"}
{"quote": "tasya vikramasaṃpannāḥ sattvavanto mahābalāḥ manaḥsaṃkalpasaṃpātā nideśe harayaḥ sthitāḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 018"}
{"quote": "yeṣāṃ nopari nādhastān na tiryak sajjate gatiḥ na ca karmasu sīdanti mahatsv amitatejasaḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 019"}
{"quote": "asakṛt tair mahābhāgair vānarair balasaṃyutaiḥ pradakṣiṇīkṛtā bhūmir vāyumārgānusāribhiḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 020"}
{"quote": "madviśiṣṭāś ca tulyāś ca santi tatra vanaukasaḥ mattaḥ pratyavaraḥ kaś cin nāsti sugrīvasaṃnidhau", "category": "Epic, Ramayana", "book": "Ramayana", "position": "Kanda 5, Sarga 066, Verse 021"}
{"quote": "ahaṃ tāvad iha prāptaḥ kiṃ punas te mahābalāḥ na hi prakṛṣṭāḥ preṣyante preṣyante hītare janāḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 022"}
{"quote": "tad alaṃ paritāpena devi manyur vyapaitu te ekotpātena te laṅkām eṣyanti hariyūthapāḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 023"}
{"quote": "mama pṛṣṭhagatau tau ca candrasūryāv ivoditau tvatsakāśaṃ mahābhāge nṛsiṃhāv āgamiṣyataḥ", "category": "Epic, Ramayana", "book": "Ramayana", "position": "Kanda 5, Sarga 066, Verse 024"}
{"quote": "arighnaṃ siṃhasaṃkāśaṃ kṣipraṃ drakṣyasi rāghavam lakṣmaṇaṃ ca dhanuṣpāṇiṃ laṅkā dvāram upasthitam", "category": "Epic, Ramayana", "book": "Ramayana", "position": "Kanda 5, Sarga 066, Verse 025"}
{"quote": "nakhadaṃṣṭrāyudhān vīrān siṃhaśārdūlavikramān vānarān vānarendrābhān kṣipraṃ drakṣyasi saṃgatān", "category": "Epic, Ramayana", "book": "Ramayana", "position": "Kanda 5, Sarga 066, Verse 026"}
{"quote": "śailāmbudan nikāśānāṃ laṅkāmalayasānuṣu nardatāṃ kapimukhyānām acirāc choṣyase svanam", "category": "Epic, Ramayana", "book": "Ramayana", "position": "Kanda 5, Sarga 066, Verse 027"}
{"quote": "nivṛttavanavāsaṃ ca tvayā sārdham ariṃdamam abhiṣiktam ayodhyāyāṃ kṣipraṃ drakṣyasi rāghavam", "category": "Epic, Ramayana", "book": "Ramayana", "position": "Kanda 5, Sarga 066, Verse 028"}
{"quote": "tato mayā vāgbhir adīnabhāṣiṇī śivābhir iṣṭābhir abhiprasāditā jagāma śāntiṃ mama maithilātmajā tavāpi śokena tathābhipīḍitā", "category": "Epic, Ramayana", "book": "Ramayana", "position": "Kanda 5, Sarga 066, Verse 029"}
{"quote": "śrutvā hanumato vākyaṃ yathāvad abhibhāṣitam rāmaḥ prītisamāyukto vākyam uttaram abravīt", "category": "Epic, Ramayana", "book": "Ramayana", "position": "Kanda 6, Sarga 001, Verse 001"}
{"quote": "kṛtaṃ hanumatā kāryaṃ sumahad bhuvi duṣkaram manasāpi yad anyena na śakyaṃ dharaṇītale", "category": "Epic, Ramayana", "book": "Ramayana", "position": "Kanda 6, Sarga 001, Verse 002"}
{"quote": "na hi taṃ paripaśyāmi yas tareta mahārṇavam anyatra garuṇād vāyor anyatra ca hanūmataḥ", "category": "Epic, Ramayana", "book": "Ramayana", "position": "Kanda 6, Sarga 001, Verse 003"}
{"quote": "devadānavayakṣāṇāṃ gandharvoragarakṣasām apradhṛṣyāṃ purīṃ laṅkāṃ rāvaṇena surakṣitām", "category": "Epic, Ramayana", "book": "Ramayana", "position": "Kanda 6, Sarga 001, Verse 004"}
{"quote": "praviṣṭaḥ sattvam āśritya jīvan ko nāma niṣkramet ko viśet sudurādharṣāṃ rākṣasaiś ca surakṣitām yo vīryabalasaṃpanno na samaḥ syād dhanūmataḥ", "category": "Epic, Ramayana", "book": "Ramayana", "position": "Kanda 6, Sarga 001, Verse 005"}
{"quote": "bhṛtyakāryaṃ hanumatā sugrīvasya kṛtaṃ mahat evaṃ vidhāya svabalaṃ sadṛśaṃ vikramasya ca", "category": "Epic, Ramayana", "book": "Ramayana", "position": "Kanda 6, Sarga 001, Verse 006"}
{"quote": "yo hi bhṛtyo niyuktaḥ san bhartrā karmaṇi duṣkare kuryāt tadanurāgeṇa tam āhuḥ puruṣottamam", "category": "Epic, Ramayana", "book": "Ramayana", "position": "Kanda 6, Sarga 001, Verse 007"}
{"quote": "niyukto nṛpateḥ kāryaṃ na kuryād yaḥ samāhitaḥ bhṛtyo yuktaḥ samarthaś ca tam āhuḥ puruṣādhamam", "category": "Epic, Ramayana", "book": "Ramayana", "position": "Kanda 6, Sarga 001, Verse 008"}
{"quote": "tanniyoge niyuktena kṛtaṃ kṛtyaṃ hanūmatā na cātmā laghutāṃ nītaḥ sugrīvaś cāpi toṣitaḥ", "category": "Epic, Ramayana", "book": "Ramayana", "position": "Kanda 6, Sarga 001, Verse 009"}
{"quote": "ahaṃ ca raghuvaṃśaś ca lakṣmaṇaś ca mahābalaḥ vaidehyā darśanenādya dharmataḥ parirakṣitāḥ", "category": "Epic, Ramayana", "book": "Ramayana", "position": "Kanda 6, Sarga 001, Verse 010"}
{"quote": "idaṃ tu mama dīnasyā mano bhūyaḥ prakarṣati yad ihāsya priyākhyātur na kurmi sadṛśaṃ priyam", "category": "Epic, Ramayana", "book": "Ramayana", "position": "Kanda 6, Sarga 001, Verse 011"}
{"quote": "eṣa sarvasvabhūtas tu pariṣvaṅgo hanūmataḥ mayā kālam imaṃ prāpya dattas tasya mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 001, Verse 012"}
{"quote": "sarvathā sukṛtaṃ tāvat sītāyāḥ parimārgaṇam sāgaraṃ tu samāsādya punar naṣṭaṃ mano mama", "category": "Epic, Ramayana", "book": "Ramayana", "position": "Kanda 6, Sarga 001, Verse 013"}
{"quote": "kathaṃ nāma samudrasya duṣpārasya mahāmbhasaḥ harayo dakṣiṇaṃ pāraṃ gamiṣyanti samāhitāḥ", "category": "Epic, Ramayana", "book": "Ramayana", "position": "Kanda 6, Sarga 001, Verse 014"}
{"quote": "yady apy eṣa tu vṛttānto vaidehyā gadito mama samudrapāragamane harīṇāṃ kim ivottaram", "category": "Epic, Ramayana", "book": "Ramayana", "position": "Kanda 6, Sarga 001, Verse 015"}
{"quote": "ity uktvā śokasaṃbhrānto rāmaḥ śatrunibarhaṇaḥ hanūmantaṃ mahābāhus tato dhyānam upāgamat", "category": "Epic, Ramayana", "book": "Ramayana", "position": "Kanda 6, Sarga 001, Verse 016"}
{"quote": "taṃ tu śokaparidyūnaṃ rāmaṃ daśarathātmajam uvāca vacanaṃ śrīmān sugrīvaḥ śokanāśanam", "category": "Epic, Ramayana", "book": "Ramayana", "position": "Kanda 6, Sarga 002, Verse 001"}
{"quote": "kiṃ tvaṃ saṃtapyase vīra yathānyaḥ prākṛtas tathā maivaṃ bhūs tyaja saṃtāpaṃ kṛtaghna iva sauhṛdam", "category": "Epic, Ramayana", "book": "Ramayana", "position": "Kanda 6, Sarga 002, Verse 002"}
{"quote": "saṃtāpasya ca te sthānaṃ na hi paśyāmi rāghava pravṛttāv upalabdhāyāṃ jñāte ca nilaye ripoḥ", "category": "Epic, Ramayana", "book": "Ramayana", "position": "Kanda 6, Sarga 002, Verse 003"}
{"quote": "dhṛtimāñ śāstravit prājñaḥ paṇḍitaś cāsi rāghava tyajemāṃ pāpikāṃ buddhiṃ kṛtvātmevārthadūṣaṇīm", "category": "Epic, Ramayana", "book": "Ramayana", "position": "Kanda 6, Sarga 002, Verse 004"}
{"quote": "samudraṃ laṅghayitvā tu mahānakrasamākulam laṅkām ārohayiṣyāmo haniṣyāmaś ca te ripum", "category": "Epic, Ramayana", "book": "Ramayana", "position": "Kanda 6, Sarga 002, Verse 005"}
{"quote": "nirutsāhasya dīnasya śokaparyākulātmanaḥ sarvārthā vyavasīdanti vyasanaṃ cādhigacchati", "category": "Epic, Ramayana", "book": "Ramayana", "position": "Kanda 6, Sarga 002, Verse 006"}
{"quote": "ime śūrāḥ samarthāś ca sarve no hariyūthapāḥ tvatpriyārthaṃ kṛtotsāhāḥ praveṣṭum api pāvakam", "category": "Epic, Ramayana", "book": "Ramayana", "position": "Kanda 6, Sarga 002, Verse 007"}
{"quote": "eṣāṃ harṣeṇa jānāmi tarkaś cāsmin dṛḍho mama vikrameṇa samāneṣye sītāṃ hatvā yathā ripum", "category": "Epic, Ramayana", "book": "Ramayana", "position": "Kanda 6, Sarga 002, Verse 008"}
{"quote": "setur atra yathā vadhyed yathā paśyema tāṃ purīm tasya rākṣasarājasya tathā tvaṃ kuru rāghava", "category": "Epic, Ramayana", "book": "Ramayana", "position": "Kanda 6, Sarga 002, Verse 009"}
{"quote": "dṛṣṭvā tāṃ hi purīṃ laṅkāṃ trikūṭaśikhare sthitām hataṃ ca rāvaṇaṃ yuddhe darśanād upadhāraya", "category": "Epic, Ramayana", "book": "Ramayana", "position": "Kanda 6, Sarga 002, Verse 010"}
{"quote": "setubaddhaḥ samudre ca yāval laṅkā samīpataḥ sarvaṃ tīrṇaṃ ca vai sainyaṃ jitam ity upadhāryatām", "category": "Epic, Ramayana", "book": "Ramayana", "position": "Kanda 6, Sarga 002, Verse 011"}
{"quote": "ime hi samare śūrā harayaḥ kāmarūpiṇaḥ tad alaṃ viklavā buddhī rājan sarvārthanāśanī", "category": "Epic, Ramayana", "book": "Ramayana", "position": "Kanda 6, Sarga 002, Verse 012"}
{"quote": "puruṣasya hi loke 'smiñ śokaḥ śauryāpakarṣaṇaḥ yat tu kāryaṃ manuṣyeṇa śauṇḍīryam avalambatā śūrāṇāṃ hi manuṣyāṇāṃ tvadvidhānāṃ mahātmanām", "category": "Epic, Ramayana", "book": "Ramayana", "position": "Kanda 6, Sarga 002, Verse 013"}
{"quote": "vinaṣṭe vā pranaṣṭe vā śokaḥ sarvārthanāśanaḥ tvaṃ tu buddhimatāṃ śreṣṭhaḥ sarvaśāstrārthakovidaḥ", "category": "Epic, Ramayana", "book": "Ramayana", "position": "Kanda 6, Sarga 002, Verse 014"}
{"quote": "madvidhaiḥ sacivaiḥ sārtham ariṃ jetum ihārhasi na hi paśyāmy ahaṃ kaṃ cit triṣu lokeṣu rāghava", "category": "Epic, Ramayana", "book": "Ramayana", "position": "Kanda 6, Sarga 002, Verse 015"}
{"quote": "gṛhītadhanuṣo yas te tiṣṭhed abhimukho raṇe vānareṣu samāsaktaṃ na te kāryaṃ vipatsyate", "category": "Epic, Ramayana", "book": "Ramayana", "position": "Kanda 6, Sarga 002, Verse 016"}
{"quote": "acirād drakṣyase sītāṃ tīrtvā sāgaram akṣayam tad alaṃ śokam ālambya krodham ālamba bhūpate", "category": "Epic, Ramayana", "book": "Ramayana", "position": "Kanda 6, Sarga 002, Verse 017"}
{"quote": "niśceṣṭāḥ kṣatriyā mandāḥ sarve caṇḍasya bibhyati laṅganārthaṃ ca ghorasya samudrasya nadīpateḥ", "category": "Epic, Ramayana", "book": "Ramayana", "position": "Kanda 6, Sarga 002, Verse 018"}
{"quote": "sahāsmābhir ihopetaḥ sūkṣmabuddhir vicāraya ime hi samare śūrā harayaḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 6, Sarga 002, Verse 019"}
{"quote": "tān arīn vidhamiṣyanti śilāpādapavṛṣṭibhiḥ kathaṃ cit paripaśyāmas te vayaṃ varuṇālayam", "category": "Epic, Ramayana", "book": "Ramayana", "position": "Kanda 6, Sarga 002, Verse 020"}
{"quote": "kim uktvā bahudhā cāpi sarvathā vijayī bhavān", "category": "Epic, Ramayana", "book": "Ramayana", "position": "Kanda 6, Sarga 002, Verse 021"}
{"quote": "sugrīvasya vacaḥ śrutvā hetumat paramārthavit pratijagrāha kākutstho hanūmantam athābravīt", "category": "Epic, Ramayana", "book": "Ramayana", "position": "Kanda 6, Sarga 003, Verse 001"}
{"quote": "tarasā setubandhena sāgarocchoṣaṇena vā sarvathā susamartho 'smi sāgarasyāsya laṅghane", "category": "Epic, Ramayana", "book": "Ramayana", "position": "Kanda 6, Sarga 003, Verse 002"}
{"quote": "kati durgāṇi durgāyā laṅkāyās tad bravīhi me jñātum icchāmi tat sarvaṃ darśanād iva vānara", "category": "Epic, Ramayana", "book": "Ramayana", "position": "Kanda 6, Sarga 003, Verse 003"}
{"quote": "balasya parimāṇaṃ ca dvāradurgakriyām api gupti karma ca laṅkāyā rakṣasāṃ sadanāni ca", "category": "Epic, Ramayana", "book": "Ramayana", "position": "Kanda 6, Sarga 003, Verse 004"}
{"quote": "yathāsukhaṃ yathāvac ca laṅkāyām asi dṛṣṭavān saram ācakṣva tattvena sarvathā kuśalo hy asi", "category": "Epic, Ramayana", "book": "Ramayana", "position": "Kanda 6, Sarga 003, Verse 005"}
{"quote": "śrutvā rāmasya vacanaṃ hanūmān mārutātmajaḥ vākyaṃ vākyavidāṃ śreṣṭho rāmaṃ punar athābravīt", "category": "Epic, Ramayana", "book": "Ramayana", "position": "Kanda 6, Sarga 003, Verse 006"}
{"quote": "śrūyatāṃ sarvam ākhyāsye durgakarmavidhānataḥ guptā purī yathā laṅkā rakṣitā ca yathā balaiḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 007"}
{"quote": "parāṃ samṛddhiṃ laṅkāyāḥ sāgarasya ca bhīmatām vibhāgaṃ ca balaughasya nirdeśaṃ vāhanasya ca", "category": "Epic, Ramayana", "book": "Ramayana", "position": "Kanda 6, Sarga 003, Verse 008"}
{"quote": "prahṛṣṭā muditā laṅkā mattadvipasamākulā mahatī rathasaṃpūrṇā rakṣogaṇasamākulā", "category": "Epic, Ramayana", "book": "Ramayana", "position": "Kanda 6, Sarga 003, Verse 009"}
{"quote": "dṛḍhabaddhakavāṭāni mahāparighavanti ca dvārāṇi vipulāny asyāś catvāri sumahānti ca", "category": "Epic, Ramayana", "book": "Ramayana", "position": "Kanda 6, Sarga 003, Verse 010"}
{"quote": "vapreṣūpalayantrāṇi balavanti mahānti ca āgataṃ parasainyaṃ tais tatra pratinivāryate", "category": "Epic, Ramayana", "book": "Ramayana", "position": "Kanda 6, Sarga 003, Verse 011"}
{"quote": "dvāreṣu saṃskṛtā bhīmāḥ kālāyasamayāḥ śitāḥ śataśo rocitā vīraiḥ śataghnyo rakṣasāṃ gaṇaiḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 012"}
{"quote": "sauvarṇaś ca mahāṃs tasyāḥ prākāro duṣpradharṣaṇaḥ maṇividrumavaidūryamuktāvicaritāntaraḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 013"}
{"quote": "sarvataś ca mahābhīmāḥ śītatoyā mahāśubhāḥ agādhā grāhavatyaś ca parikhā mīnasevitāḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 014"}
{"quote": "dvāreṣu tāsāṃ catvāraḥ saṃkramāḥ paramāyatāḥ yantrair upetā bahubhir mahadbhir dṛḍhasaṃdhibhiḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 015"}
{"quote": "trāyante saṃkramās tatra parasainyāgame sati yantrais tair avakīryante parikhāsu samantataḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 016"}
{"quote": "ekas tv akampyo balavān saṃkramaḥ sumahādṛḍhaḥ kāñcanair bahubhiḥ stambhair vedikābhiś ca śobhitaḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 017"}
{"quote": "svayaṃ prakṛtisaṃpanno yuyutsū rāma rāvaṇaḥ utthitaś cāpramattaś ca balānām anudarśane", "category": "Epic, Ramayana", "book": "Ramayana", "position": "Kanda 6, Sarga 003, Verse 018"}
{"quote": "laṅkā purī nirālambā devadurgā bhayāvahā nādeyaṃ pārvataṃ vanyaṃ kṛtrimaṃ ca caturvidham", "category": "Epic, Ramayana", "book": "Ramayana", "position": "Kanda 6, Sarga 003, Verse 019"}
{"quote": "sthitā pāre samudrasya dūrapārasya rāghava naupathaś cāpi nāsty atra nirādeśaś ca sarvataḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 020"}
{"quote": "śailāgre racitā durgā sā pūr devapuropamā vājivāraṇasaṃpūrṇā laṅkā paramadurjayā", "category": "Epic, Ramayana", "book": "Ramayana", "position": "Kanda 6, Sarga 003, Verse 021"}
{"quote": "parighāś ca śataghnyaś ca yantrāṇi vividhāni ca śobhayanti purīṃ laṅkāṃ rāvaṇasya durātmanaḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 022"}
{"quote": "ayutaṃ rakṣasām atra paścimadvāram āśritam śūlahastā durādharṣāḥ sarve khaḍgāgrayodhinaḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 023"}
{"quote": "niyutaṃ rakṣasām atra dakṣiṇadvāram āśritam caturaṅgeṇa sainyena yodhās tatrāpy anuttamāḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 024"}
{"quote": "prayutaṃ rakṣasām atra pūrvadvāraṃ samāśritam carmakhaḍgadharāḥ sarve tathā sarvāstrakovidāḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 025"}
{"quote": "arbudaṃ rakṣasām atra uttaradvāram āśritam rathinaś cāśvavāhāś ca kulaputrāḥ supūjitāḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 026"}
{"quote": "śataṃ śatasahasrāṇāṃ madhyamaṃ gulmam āśritam yātudhānā durādharṣāḥ sāgrakoṭiś ca rakṣasām", "category": "Epic, Ramayana", "book": "Ramayana", "position": "Kanda 6, Sarga 003, Verse 027"}
{"quote": "te mayā saṃkramā bhagnāḥ parikhāś cāvapūritāḥ dagdhā ca nagarī laṅkā prākārāś cāvasāditāḥ", "category": "Epic, Ramayana", "book": "Ramayana", "position": "Kanda 6, Sarga 003, Verse 028"}
{"quote": "yena kena tu mārgeṇa tarāma varuṇālayam hateti nagarī laṅkāṃ vānarair avadhāryatām", "category": "Epic, Ramayana", "book": "Ramayana", "position": "Kanda 6, Sarga 003, Verse 029"}
{"quote": "aṅgado dvivido maindo jāmbavān panaso nalaḥ nīlaḥ senāpatiś caiva balaśeṣeṇa kiṃ tava", "category": "Epic, Ramayana", "book": "Ramayana", "position": "Kanda 6, Sarga 003, Verse 030"}
{"quote": "plavamānā hi gatvā tāṃ rāvaṇasya mahāpurīm saprakārāṃ sabhavanām ānayiṣyanti maithilīm", "category": "Epic, Ramayana", "book": "Ramayana", "position": "Kanda 6, Sarga 003, Verse 031"}
{"quote": "evam ājñāpaya kṣipraṃ balānāṃ sarvasaṃgraham muhūrtena tu yuktena prasthānam abhirocaya", "category": "Epic, Ramayana", "book": "Ramayana", "position": "Kanda 6, Sarga 003, Verse 032"}
{"quote": "śrutvā hanūmato vākyaṃ yathāvad anupūrvaśaḥ tato 'bravīn mahātejā rāmaḥ satyaparākramaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 001"}
{"quote": "yāṃ nivedayase laṅkāṃ purīṃ bhīmasya rakṣasaḥ kṣipram enāṃ vadhiṣyāmi satyam etad bravīmi te", "category": "Epic, Ramayana", "book": "Ramayana", "position": "Kanda 6, Sarga 004, Verse 002"}
{"quote": "asmin muhūrte sugrīva prayāṇam abhirocaye yukto muhūrto vijayaḥ prāpto madhyaṃ divākaraḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 003"}
{"quote": "uttarā phalgunī hy adya śvas tu hastena yokṣyate abhiprayāma sugrīva sarvānīkasamāvṛtāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 004"}
{"quote": "nimittāni ca dhanyāni yāni prādurbhavanti me nihatya rāvaṇaṃ sītām ānayiṣyāmi jānakīm", "category": "Epic, Ramayana", "book": "Ramayana", "position": "Kanda 6, Sarga 004, Verse 005"}
{"quote": "upariṣṭād dhi nayanaṃ sphuramāṇam idaṃ mama vijayaṃ samanuprāptaṃ śaṃsatīva manoratham", "category": "Epic, Ramayana", "book": "Ramayana", "position": "Kanda 6, Sarga 004, Verse 006"}
{"quote": "agre yātu balasyāsya nīlo mārgam avekṣitum vṛtaḥ śatasahasreṇa vānarāṇāṃ tarasvinām", "category": "Epic, Ramayana", "book": "Ramayana", "position": "Kanda 6, Sarga 004, Verse 007"}
{"quote": "phalamūlavatā nīla śītakānanavāriṇā pathā madhumatā cāśu senāṃ senāpate naya", "category": "Epic, Ramayana", "book": "Ramayana", "position": "Kanda 6, Sarga 004, Verse 008"}
{"quote": "dūṣayeyur durātmānaḥ pathi mūlaphalodakam rākṣasāḥ parirakṣethās tebhyas tvaṃ nityam udyataḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 009"}
{"quote": "nimneṣu vanadurgeṣu vaneṣu ca vanaukasaḥ abhiplutyābhipaśyeyuḥ pareṣāṃ nihataṃ balam", "category": "Epic, Ramayana", "book": "Ramayana", "position": "Kanda 6, Sarga 004, Verse 010"}
{"quote": "sāgaraughanibhaṃ bhīmam agrānīkaṃ mahābalāḥ kapisiṃhā prakarṣantu śataśo 'tha sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 011"}
{"quote": "gajaś ca girisaṃkāśo gavayaś ca mahābalaḥ gavākṣaś cāgrato yāntu gavāṃ dṛptā ivarṣabhāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 012"}
{"quote": "yātu vānaravāhinyā vānaraḥ plavatāṃ patiḥ pālayan dakṣiṇaṃ pārśvam ṛṣabho vānararṣabhaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 013"}
{"quote": "gandhahastīva durdharṣas tarasvī gandhamādanaḥ yātu vānaravāhinyāḥ savyaṃ pārśvam adhiṣṭhitaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 014"}
{"quote": "yāsyāmi balamadhye 'haṃ balaugham abhiharṣayan adhiruhya hanūmantam airāvatam iveśvaraḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 015"}
{"quote": "aṅgadenaiṣa saṃyātu lakṣmaṇaś cāntakopamaḥ sārvabhaumeṇa bhūteśo draviṇādhipatir yathā", "category": "Epic, Ramayana", "book": "Ramayana", "position": "Kanda 6, Sarga 004, Verse 016"}
{"quote": "jāmbavāṃś ca suṣeṇaś ca vegadarśī ca vānaraḥ ṛkṣarājo mahāsattvaḥ kukṣiṃ rakṣantu te trayaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 017"}
{"quote": "rāghavasya vacaḥ śrutvā sugrīvo vāhinīpatiḥ vyādideśa mahāvīryān vānarān vānararṣabhaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 018"}
{"quote": "te vānaragaṇāḥ sarve samutpatya yuyutsavaḥ guhābhyaḥ śikharebhyaś ca āśu pupluvire tadā", "category": "Epic, Ramayana", "book": "Ramayana", "position": "Kanda 6, Sarga 004, Verse 019"}
{"quote": "tato vānararājena lakṣmaṇena ca pūjitaḥ jagāma rāmo dharmātmā sasainyo dakṣiṇāṃ diśam", "category": "Epic, Ramayana", "book": "Ramayana", "position": "Kanda 6, Sarga 004, Verse 020"}
{"quote": "śataiḥ śatasahasraiś ca koṭībhir ayutair api vāraṇābhiś ca haribhir yayau parivṛtas tadā", "category": "Epic, Ramayana", "book": "Ramayana", "position": "Kanda 6, Sarga 004, Verse 021"}
{"quote": "taṃ yāntam anuyāti sma mahatī harivāhinī", "category": "Epic, Ramayana", "book": "Ramayana", "position": "Kanda 6, Sarga 004, Verse 022"}
{"quote": "hṛṣṭāḥ pramuditāḥ sarve sugrīveṇābhipālitāḥ āplavantaḥ plavantaś ca garjantaś ca plavaṃgamāḥ kṣvelanto ninadantaś ca jagmur vai dakṣiṇāṃ diśam", "category": "Epic, Ramayana", "book": "Ramayana", "position": "Kanda 6, Sarga 004, Verse 023"}
{"quote": "bhakṣayantaḥ sugandhīni madhūni ca phalāni ca udvahanto mahāvṛkṣān mañjarīpuñjadhāriṇaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 024"}
{"quote": "anyonyaṃ sahasā dṛṣṭā nirvahanti kṣipanti ca patantaś cotpatanty anye pātayanty apare parān", "category": "Epic, Ramayana", "book": "Ramayana", "position": "Kanda 6, Sarga 004, Verse 025"}
{"quote": "rāvaṇo no nihantavyaḥ sarve ca rajanīcarāḥ iti garjanti harayo rāghavasya samīpataḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 026"}
{"quote": "purastād ṛṣabho vīro nīlaḥ kumuda eva ca pathānaṃ śodhayanti sma vānarair bahubhiḥ saha", "category": "Epic, Ramayana", "book": "Ramayana", "position": "Kanda 6, Sarga 004, Verse 027"}
{"quote": "madhye tu rājā sugrīvo rāmo lakṣmaṇa eva ca bahubhir balibhir bhīmair vṛtāḥ śatrunibarhaṇaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 028"}
{"quote": "hariḥ śatabalir vīraḥ koṭībhir daśabhir vṛtaḥ sarvām eko hy avaṣṭabhya rarakṣa harivāhinīm", "category": "Epic, Ramayana", "book": "Ramayana", "position": "Kanda 6, Sarga 004, Verse 029"}
{"quote": "koṭīśataparīvāraḥ kesarī panaso gajaḥ arkaś cātibalaḥ pārśvam ekaṃ tasyābhirakṣati", "category": "Epic, Ramayana", "book": "Ramayana", "position": "Kanda 6, Sarga 004, Verse 030"}
{"quote": "suṣeṇo jāmbavāṃś caiva ṛkṣair bahubhir āvṛtaḥ sugrīvaṃ purataḥ kṛtvā jaghanaṃ saṃrarakṣatuḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 031"}
{"quote": "teṣāṃ senāpatir vīro nīlo vānarapuṃgavaḥ saṃpatan patatāṃ śreṣṭhas tad balaṃ paryapālayat", "category": "Epic, Ramayana", "book": "Ramayana", "position": "Kanda 6, Sarga 004, Verse 032"}
{"quote": "darīmikhaḥ prajaṅghaś ca jambho 'tha rabhasaḥ kapiḥ sarvataś ca yayur vīrās tvarayantaḥ plavaṃgamān", "category": "Epic, Ramayana", "book": "Ramayana", "position": "Kanda 6, Sarga 004, Verse 033"}
{"quote": "evaṃ te hariśārdūlā gacchanto baladarpitāḥ apaśyaṃs te giriśreṣṭhaṃ sahyaṃ drumalatāyutam", "category": "Epic, Ramayana", "book": "Ramayana", "position": "Kanda 6, Sarga 004, Verse 034"}
{"quote": "sāgaraughanibhaṃ bhīmaṃ tad vānarabalaṃ mahat niḥsasarpa mahāghoṣaṃ bhīmavega ivārṇavaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 035"}
{"quote": "tasya dāśaratheḥ pārśve śūrās te kapikuñjarāḥ tūrṇam āpupluvuḥ sarve sadaśvā iva coditāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 036"}
{"quote": "kapibhyām uhyamānau tau śuśubhate nararṣabhau mahadbhyām iva saṃspṛṣṭau grāhābhyāṃ candrabhāskarau", "category": "Epic, Ramayana", "book": "Ramayana", "position": "Kanda 6, Sarga 004, Verse 037"}
{"quote": "tam aṅgadagato rāmaṃ lakṣmaṇaḥ śubhayā girā uvāca pratipūrṇārthaḥ smṛtimān pratibhānavān", "category": "Epic, Ramayana", "book": "Ramayana", "position": "Kanda 6, Sarga 004, Verse 038"}
{"quote": "hṛtām avāpya vaidehīṃ kṣipraṃ hatvā ca rāvaṇam samṛddhārthaḥ samṛddhārthām ayodhyāṃ pratiyāsyasi", "category": "Epic, Ramayana", "book": "Ramayana", "position": "Kanda 6, Sarga 004, Verse 039"}
{"quote": "mahānti ca nimittāni divi bhūmau ca rāghava śubhānti tava paśyāmi sarvāṇy evārthasiddhaye", "category": "Epic, Ramayana", "book": "Ramayana", "position": "Kanda 6, Sarga 004, Verse 040"}
{"quote": "anu vāti śubho vāyuḥ senāṃ mṛduhitaḥ sukhaḥ pūrṇavalgusvarāś ceme pravadanti mṛgadvijāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 041"}
{"quote": "prasannāś ca diśaḥ sarvā vimalaś ca divākaraḥ uśanā ca prasannārcir anu tvāṃ bhārgavo gataḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 042"}
{"quote": "brahmarāśir viśuddhaś ca śuddhāś ca paramarṣayaḥ arciṣmantaḥ prakāśante dhruvaṃ sarve pradakṣiṇam", "category": "Epic, Ramayana", "book": "Ramayana", "position": "Kanda 6, Sarga 004, Verse 043"}
{"quote": "triśaṅkur vimalo bhāti rājarṣiḥ sapurohitaḥ pitāmahavaro 'smākam iṣkvākūṇāṃ mahātmanām", "category": "Epic, Ramayana", "book": "Ramayana", "position": "Kanda 6, Sarga 004, Verse 044"}
{"quote": "vimale ca prakāśete viśākhe nirupadrave nakṣatraṃ param asmākam ikṣvākūṇāṃ mahātmanām", "category": "Epic, Ramayana", "book": "Ramayana", "position": "Kanda 6, Sarga 004, Verse 045"}
{"quote": "nairṛtaṃ nairṛtānāṃ ca nakṣatram abhipīḍyate mūlaṃ mūlavatā spṛṣṭaṃ dhūpyate dhūmaketunā", "category": "Epic, Ramayana", "book": "Ramayana", "position": "Kanda 6, Sarga 004, Verse 046"}
{"quote": "saraṃ caitad vināśāya rākṣasānām upasthitam kāle kālagṛhītānāṃ nakatraṃ grahapīḍitam", "category": "Epic, Ramayana", "book": "Ramayana", "position": "Kanda 6, Sarga 004, Verse 047"}
{"quote": "prasannāḥ surasāś cāpo vanāni phalavanti ca pravānty abhyadhikaṃ gandhā yathartukusumā drumāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 048"}
{"quote": "vyūḍhāni kapisainyāni prakāśante 'dhikaṃ prabho devānām iva sainyāni saṃgrāme tārakāmaye", "category": "Epic, Ramayana", "book": "Ramayana", "position": "Kanda 6, Sarga 004, Verse 049"}
{"quote": "evam ārya samīkṣyaitān prīto bhavitum arhasi iti bhrātaram āśvāsya hṛṣṭaḥ saumitrir abravīt", "category": "Epic, Ramayana", "book": "Ramayana", "position": "Kanda 6, Sarga 004, Verse 050"}
{"quote": "athāvṛtya mahīṃ kṛtsnāṃ jagāma mahatī camūḥ ṛkṣavānaraśārdūlair nakhadaṃṣṭrāyudhair vṛtā", "category": "Epic, Ramayana", "book": "Ramayana", "position": "Kanda 6, Sarga 004, Verse 051"}
{"quote": "karāgraiś caraṇāgraiś ca vānarair uddhataṃ rajaḥ bhaumam antardadhe lokaṃ nivārya savituḥ prabhām", "category": "Epic, Ramayana", "book": "Ramayana", "position": "Kanda 6, Sarga 004, Verse 052"}
{"quote": "sā sma yāti divārātraṃ mahatī harivāhinī hṛṣṭapramuditā senā sugrīveṇābhirakṣitā", "category": "Epic, Ramayana", "book": "Ramayana", "position": "Kanda 6, Sarga 004, Verse 053"}
{"quote": "vanarās tvaritaṃ yānti sarve yuddhābhinandanaḥ mumokṣayiṣavaḥ sītāṃ muhūrtaṃ kvāpi nāsata", "category": "Epic, Ramayana", "book": "Ramayana", "position": "Kanda 6, Sarga 004, Verse 054"}
{"quote": "tataḥ pādapasaṃbādhaṃ nānāmṛgasamākulam sahyaparvatam āsedur malayaṃ ca mahī dharam", "category": "Epic, Ramayana", "book": "Ramayana", "position": "Kanda 6, Sarga 004, Verse 055"}
{"quote": "kānanāni vicitrāṇi nadīprasravaṇāni ca paśyann api yayau rāmaḥ sahyasya malayasya ca", "category": "Epic, Ramayana", "book": "Ramayana", "position": "Kanda 6, Sarga 004, Verse 056"}
{"quote": "campakāṃs tilakāṃś cūtān aśokān sinduvārakān karavīrāṃś ca timiśān bhañjanti sma plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 057"}
{"quote": "phalāny amṛtagandhīni mūlāni kusumāni ca bubhujur vānarās tatra pādapānāṃ balotkaṭāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 058"}
{"quote": "droṇamātrapramāṇāni lambamānāni vānarāḥ yayuḥ pibanto hṛṣṭās te madhūni madhupiṅgalāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 059"}
{"quote": "pādapān avabhañjanto vikarṣantas tathā latāḥ vidhamanto girivarān prayayuḥ plavagarṣabhāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 060"}
{"quote": "vṛkṣebhyo 'nye tu kapayo nardanto madhudarpitāḥ anye vṛkṣān prapadyante prapatanty api cāpare", "category": "Epic, Ramayana", "book": "Ramayana", "position": "Kanda 6, Sarga 004, Verse 061"}
{"quote": "babhūva vasudhā tais tu saṃpūrṇā haripuṃgavaiḥ yathā kamalakedāraiḥ pakvair iva vasuṃdharā", "category": "Epic, Ramayana", "book": "Ramayana", "position": "Kanda 6, Sarga 004, Verse 062"}
{"quote": "mahendram atha saṃprāpya rāmo rājīvalocanaḥ adhyārohan mahābāhuḥ śikharaṃ drumabhūṣitam", "category": "Epic, Ramayana", "book": "Ramayana", "position": "Kanda 6, Sarga 004, Verse 063"}
{"quote": "tataḥ śikharam āruhya rāmo daśarathātmajaḥ kūrmamīnasamākīrṇam apaśyat salilāśayam", "category": "Epic, Ramayana", "book": "Ramayana", "position": "Kanda 6, Sarga 004, Verse 064"}
{"quote": "te sahyaṃ samatikramya malayaṃ ca mahāgirim āsedur ānupūrvyeṇa samudraṃ bhīmaniḥsvanam", "category": "Epic, Ramayana", "book": "Ramayana", "position": "Kanda 6, Sarga 004, Verse 065"}
{"quote": "avaruhya jagāmāśu velāvanam anuttamam rāmo ramayatāṃ śreṣṭhaḥ sasugrīvaḥ salakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 066"}
{"quote": "atha dhautopalatalāṃ toyaughaiḥ sahasotthitaiḥ velām āsādya vipulāṃ rāmo vacanam abravīt", "category": "Epic, Ramayana", "book": "Ramayana", "position": "Kanda 6, Sarga 004, Verse 067"}
{"quote": "ete vayam anuprāptāḥ sugrīva varuṇālayam ihedānīṃ vicintā sā yā na pūrvaṃ samutthitā", "category": "Epic, Ramayana", "book": "Ramayana", "position": "Kanda 6, Sarga 004, Verse 068"}
{"quote": "ataḥ paramatīro 'yaṃ sāgaraḥ saritāṃ pati na cāyam anupāyena śakyas taritum arṇavaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 069"}
{"quote": "tad ihaiva niveśo 'stu mantraḥ prastūyatām iha yathedaṃ vānarabalaṃ paraṃ pāram avāpnuyāt", "category": "Epic, Ramayana", "book": "Ramayana", "position": "Kanda 6, Sarga 004, Verse 070"}
{"quote": "itīva sa mahābāhuḥ sītāharaṇakarśitaḥ rāmaḥ sāgaram āsādya vāsam ājñāpayat tadā", "category": "Epic, Ramayana", "book": "Ramayana", "position": "Kanda 6, Sarga 004, Verse 071"}
{"quote": "saṃprāpto mantrakālo naḥ sāgarasyeha laṅghane svāṃ svāṃ senāṃ samutsṛjya mā ca kaś cit kuto vrajet gacchantu vānarāḥ śūrā jñeyaṃ channaṃ bhayaṃ ca naḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 072"}
{"quote": "rāmasya vacanaṃ śrutvā sugrīvaḥ sahalakṣmaṇaḥ senāṃ nyaveśayat tīre sāgarasya drumāyute", "category": "Epic, Ramayana", "book": "Ramayana", "position": "Kanda 6, Sarga 004, Verse 073"}
{"quote": "virarāja samīpasthaṃ sāgarasya tu tad balam madhupāṇḍujalaḥ śrīmān dvitīya iva sāgaraḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 074"}
{"quote": "velāvanam upāgamya tatas te haripuṃgavāḥ viniviṣṭāḥ paraṃ pāraṃ kāṅkṣamāṇā mahodadheḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 075"}
{"quote": "sā mahārṇavam āsādya hṛṣṭā vānaravāhinī vāyuvegasamādhūtaṃ paśyamānā mahārṇavam", "category": "Epic, Ramayana", "book": "Ramayana", "position": "Kanda 6, Sarga 004, Verse 076"}
{"quote": "dūrapāram asaṃbādhaṃ rakṣogaṇaniṣevitam paśyanto varuṇāvāsaṃ niṣedur hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 077"}
{"quote": "caṇḍanakragrahaṃ ghoraṃ kṣapādau divasakṣaye candrodaye samādhūtaṃ praticandrasamākulam", "category": "Epic, Ramayana", "book": "Ramayana", "position": "Kanda 6, Sarga 004, Verse 078"}
{"quote": "caṇḍānilamahāgrāhaiḥ kīrṇaṃ timitimiṃgilaiḥ dīptabhogair ivākrīrṇaṃ bhujaṃgair varuṇālayam", "category": "Epic, Ramayana", "book": "Ramayana", "position": "Kanda 6, Sarga 004, Verse 079"}
{"quote": "avagāḍhaṃ mahāsattair nānāśailasamākulam durgaṃ drugam amārgaṃ tam agādham asurālayam", "category": "Epic, Ramayana", "book": "Ramayana", "position": "Kanda 6, Sarga 004, Verse 080"}
{"quote": "makarair nāgabhogaiś ca vigāḍhā vātalohitāḥ utpetuś ca nipetuś ca pravṛddhā jalarāśayaḥ", "category": "Epic, Ramayana", "book": "Ramayana", "position": "Kanda 6, Sarga 004, Verse 081"}
{"quote": "agnicūrṇam ivāviddhaṃ bhāskarāmbumanoragam surāriviṣayaṃ ghoraṃ pātālaviṣamaṃ sadā", "category": "Epic, Ramayana", "book": "Ramayana", "position": "Kanda 6, Sarga 004, Verse 082"}
{"quote": "sāgaraṃ cāmbaraprakhyam ambaraṃ sāgaropamam sāgaraṃ cāmbaraṃ ceti nirviśeṣam adṛśyata", "category": "Epic, Ramayana", "book": "Ramayana", "position": "Kanda 6, Sarga 004, Verse 083"}
{"quote": "saṃpṛktaṃ nabhasā hy ambhaḥ saṃpṛktaṃ ca nabho 'mbhasā tādṛgrūpe sma dṛśyete tārā ratnasamākule", "category": "Epic, Ramayana", "book": "Ramayana", "position": "Kanda 6, Sarga 004, Verse 084"}
{"quote": "samutpatitameghasya vīcci mālākulasya ca viśeṣo na dvayor āsīt sāgarasyāmbarasya ca", "category": "Epic, Ramayana", "book": "Ramayana", "position": "Kanda 6, Sarga 004, Verse 085"}
{"quote": "anyonyair āhatāḥ saktāḥ sasvanur bhīmaniḥsvanāḥ ūrmayaḥ sindhurājasya mahābherya ivāhave", "category": "Epic, Ramayana", "book": "Ramayana", "position": "Kanda 6, Sarga 004, Verse 086"}
{"quote": "ratnaughajalasaṃnādaṃ viṣaktam iva vāyunā utpatantam iva kruddhaṃ yādogaṇasamākulam", "category": "Epic, Ramayana", "book": "Ramayana", "position": "Kanda 6, Sarga 004, Verse 087"}
{"quote": "dadṛśus te mahātmāno vātāhatajalāśayam aniloddhūtam ākāśe pravalgatam ivormibhiḥ bhrāntormijalasaṃnādaṃ pralolam iva sāgaram", "category": "Epic, Ramayana", "book": "Ramayana", "position": "Kanda 6, Sarga 004, Verse 088"}
{"quote": "sā tu nīlena vidhivat svārakṣā susamāhitā sāgarasyottare tīre sādhu senā niveśitā", "category": "Epic, Ramayana", "book": "Ramayana", "position": "Kanda 6, Sarga 005, Verse 001"}
{"quote": "maindaś ca dvividhaś cobhau tatra vānarapuṃgavau viceratuś ca tāṃ senāṃ rakṣārthaṃ sarvato diśam", "category": "Epic, Ramayana", "book": "Ramayana", "position": "Kanda 6, Sarga 005, Verse 002"}
{"quote": "niviṣṭāyāṃ tu senāyāṃ tīre nadanadīpateḥ pārśvasthaṃ lakṣmaṇaṃ dṛṣṭvā rāmo vacanam abravīt", "category": "Epic, Ramayana", "book": "Ramayana", "position": "Kanda 6, Sarga 005, Verse 003"}
{"quote": "śokaś ca kila kālena gacchatā hy apagacchati mama cāpaśyataḥ kāntām ahany ahani vardhate", "category": "Epic, Ramayana", "book": "Ramayana", "position": "Kanda 6, Sarga 005, Verse 004"}
{"quote": "na me duḥkhaṃ priyā dūre na me duḥkhaṃ hṛteti ca etad evānuśocāmi vayo 'syā hy ativartate", "category": "Epic, Ramayana", "book": "Ramayana", "position": "Kanda 6, Sarga 005, Verse 005"}
{"quote": "vāhi vāta yataḥ kanyā tāṃ spṛṣṭvā mām api spṛśa tvayi me gātrasaṃsparśaś candre dṛṣṭisamāgamaḥ", "category": "Epic, Ramayana", "book": "Ramayana", "position": "Kanda 6, Sarga 005, Verse 006"}
{"quote": "tan me dahati gātrāṇi viṣaṃ pītam ivāśaye hā nātheti priyā sā māṃ hriyamāṇā yad abravīt", "category": "Epic, Ramayana", "book": "Ramayana", "position": "Kanda 6, Sarga 005, Verse 007"}
{"quote": "tadviyogendhanavatā taccintāvipulārciṣā rātriṃ divaṃ śarīraṃ me dahyate madanāgninā", "category": "Epic, Ramayana", "book": "Ramayana", "position": "Kanda 6, Sarga 005, Verse 008"}
{"quote": "avagāhyārṇavaṃ svapsye saumitre bhavatā vinā kathaṃ cit prajvalan kāmaḥ samāsuptaṃ jale dahet", "category": "Epic, Ramayana", "book": "Ramayana", "position": "Kanda 6, Sarga 005, Verse 009"}
{"quote": "bahv etat kāmayānasya śakyam etena jīvitum yad ahaṃ sā ca vāmorur ekāṃ dharaṇim āśritau", "category": "Epic, Ramayana", "book": "Ramayana", "position": "Kanda 6, Sarga 005, Verse 010"}
{"quote": "kedārasyeva kedāraḥ sodakasya nirūdakaḥ upasnehena jīvāmi jīvantīṃ yac chṛṇomi tām", "category": "Epic, Ramayana", "book": "Ramayana", "position": "Kanda 6, Sarga 005, Verse 011"}
{"quote": "kadā tu khalu susśoṇīṃ śatapatrāyatekṣaṇām vijitya śatrūn drakṣyāmi sītāṃ sphītām iva śriyam", "category": "Epic, Ramayana", "book": "Ramayana", "position": "Kanda 6, Sarga 005, Verse 012"}
{"quote": "kadā nu cārubimbauṣṭhaṃ tasyāḥ padmam ivānanam īṣadunnamya pāsyāmi rasāyanam ivāturaḥ", "category": "Epic, Ramayana", "book": "Ramayana", "position": "Kanda 6, Sarga 005, Verse 013"}
{"quote": "tau tasyāḥ saṃhatau pīnau stanau tālaphalopamau kadā nu khalu sotkampau hasantyā māṃ bhajiṣyataḥ", "category": "Epic, Ramayana", "book": "Ramayana", "position": "Kanda 6, Sarga 005, Verse 014"}
{"quote": "sā nūnam asitāpāṅgī rakṣomadhyagatā satī mannāthā nāthahīneva trātāraṃ nādhigacchati", "category": "Epic, Ramayana", "book": "Ramayana", "position": "Kanda 6, Sarga 005, Verse 015"}
{"quote": "kadā vikṣobhya rakṣāṃsi sā vidhūyotpatiṣyati vidhūya jaladān nīlāñ śaśilekhā śaratsv iva", "category": "Epic, Ramayana", "book": "Ramayana", "position": "Kanda 6, Sarga 005, Verse 016"}
{"quote": "svabhāvatanukā nūnaṃ śokenānaśanena ca bhūyas tanutarā sītā deśakālaviparyayāt", "category": "Epic, Ramayana", "book": "Ramayana", "position": "Kanda 6, Sarga 005, Verse 017"}
{"quote": "kadā nu rākṣasendrasya nidhāyorasi sāyakān sītāṃ pratyāhariṣyāmi śokam utsṛjya mānasaṃ", "category": "Epic, Ramayana", "book": "Ramayana", "position": "Kanda 6, Sarga 005, Verse 018"}
{"quote": "kadā nu khalu māṃ sādhvī sītāmarasutopamā sotkaṇṭhā kaṇṭham ālambya mokṣyaty ānandajaṃ jalam", "category": "Epic, Ramayana", "book": "Ramayana", "position": "Kanda 6, Sarga 005, Verse 019"}
{"quote": "kadā śokam imaṃ ghoraṃ maithilī viprayogajam sahasā vipramokṣyāmi vāsaḥ śukletaraṃ yathā", "category": "Epic, Ramayana", "book": "Ramayana", "position": "Kanda 6, Sarga 005, Verse 020"}
{"quote": "evaṃ vilapatas tasya tatra rāmasya dhīmataḥ dinakṣayān mandavapur bhāskaro 'stam upāgamat", "category": "Epic, Ramayana", "book": "Ramayana", "position": "Kanda 6, Sarga 005, Verse 021"}
{"quote": "āśvāsito lakṣmaṇena rāmaḥ saṃdhyām upāsata smaran kamalapatrākṣīṃ sītāṃ śokākulīkṛtaḥ", "category": "Epic, Ramayana", "book": "Ramayana", "position": "Kanda 6, Sarga 005, Verse 022"}
{"quote": "laṅkāyāṃ tu kṛtaṃ karma ghoraṃ dṛṣṭvā bhavāvaham rākṣasendro hanumatā śakreṇeva mahātmanā abravīd rākṣasān sarvān hriyā kiṃ cid avāṅmukhaḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 001"}
{"quote": "dharṣitā ca praviṣṭā ca laṅkā duṣprasahā purī tena vānaramātreṇa dṛṣṭā sītā ca jānakī", "category": "Epic, Ramayana", "book": "Ramayana", "position": "Kanda 6, Sarga 006, Verse 002"}
{"quote": "prasādo dharṣitaś caityaḥ pravarā rākṣasā hatāḥ āvilā ca purī laṅkā sarvā hanumatā kṛtā", "category": "Epic, Ramayana", "book": "Ramayana", "position": "Kanda 6, Sarga 006, Verse 003"}
{"quote": "kiṃ kariṣyāmi bhadraṃ vaḥ kiṃ vā yuktam anantaram ucyatāṃ naḥ samarthaṃ yat kṛtaṃ ca sukṛtaṃ bhavet", "category": "Epic, Ramayana", "book": "Ramayana", "position": "Kanda 6, Sarga 006, Verse 004"}
{"quote": "mantramūlaṃ hi vijayaṃ prāhur āryā manasvinaḥ tasmād vai rocaye mantraṃ rāmaṃ prati mahābalāḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 005"}
{"quote": "trividhāḥ puruṣā loke uttamādhamamadhyamāḥ teṣāṃ tu samavetānāṃ guṇadoṣaṃ vadāmy aham", "category": "Epic, Ramayana", "book": "Ramayana", "position": "Kanda 6, Sarga 006, Verse 006"}
{"quote": "mantribhir hitasaṃyuktaiḥ samarthair mantranirṇaye mitrair vāpi samānārthair bāndhavair api vā hitaiḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 007"}
{"quote": "sahito mantrayitvā yaḥ karmārambhān pravartayet daive ca kurute yatnaṃ tam āhuḥ puruṣottamam", "category": "Epic, Ramayana", "book": "Ramayana", "position": "Kanda 6, Sarga 006, Verse 008"}
{"quote": "eko 'rthaṃ vimṛśed eko dharme prakurute manaḥ ekaḥ kāryāṇi kurute tam āhur madhyamaṃ naram", "category": "Epic, Ramayana", "book": "Ramayana", "position": "Kanda 6, Sarga 006, Verse 009"}
{"quote": "guṇadoṣāv aniścitya tyaktvā daivavyapāśrayam kariṣyāmīti yaḥ kāryam upekṣet sa narādhamaḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 010"}
{"quote": "yatheme puruṣā nityam uttamādhamamadhyamāḥ evaṃ mantro 'pi vijñeya uttamādhamamadhyamaḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 011"}
{"quote": "aikamatyam upāgamya śāstradṛṣṭena cakṣuṣā mantriṇo yatra nirastās tam āhur mantram uttamam", "category": "Epic, Ramayana", "book": "Ramayana", "position": "Kanda 6, Sarga 006, Verse 012"}
{"quote": "bahvyo 'pi matayo gatvā mantriṇo hy arthanirṇaye punar yatraikatāṃ prāptaḥ sa mantro madhyamaḥ smṛtaḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 013"}
{"quote": "anyonyamatim āsthāya yatra saṃpratibhāṣyate na caikamatye śreyo 'sti mantraḥ so 'dhama ucyate", "category": "Epic, Ramayana", "book": "Ramayana", "position": "Kanda 6, Sarga 006, Verse 014"}
{"quote": "tasmāt sumantritaṃ sādhu bhavanto mantrisattamāḥ kāryaṃ saṃpratipadyantām etat kṛtyatamaṃ mama", "category": "Epic, Ramayana", "book": "Ramayana", "position": "Kanda 6, Sarga 006, Verse 015"}
{"quote": "vānarāṇāṃ hi vīrāṇāṃ sahasraiḥ parivāritaḥ rāmo 'bhyeti purīṃ laṅkām asmākam uparodhakaḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 016"}
{"quote": "tariṣyati ca suvyaktaṃ rāghavaḥ sāgaraṃ sukham tarasā yuktarūpeṇa sānujaḥ sabalānugaḥ", "category": "Epic, Ramayana", "book": "Ramayana", "position": "Kanda 6, Sarga 006, Verse 017"}
{"quote": "asminn evaṃgate kārye viruddhe vānaraiḥ saha hitaṃ pure ca sainye ca sarvaṃ saṃmantryatāṃ mama", "category": "Epic, Ramayana", "book": "Ramayana", "position": "Kanda 6, Sarga 006, Verse 018"}
{"quote": "ity uktā rākṣasendreṇa rākṣasās te mahābalāḥ ūcuḥ prāñjalayaḥ sarve rāvaṇaṃ rākṣaseśvaram", "category": "Epic, Ramayana", "book": "Ramayana", "position": "Kanda 6, Sarga 007, Verse 001"}
{"quote": "rājan parighaśaktyṛṣṭiśūlapaṭṭasasaṃkulam sumahan no balaṃ kasmād viṣādaṃ bhajate bhavān", "category": "Epic, Ramayana", "book": "Ramayana", "position": "Kanda 6, Sarga 007, Verse 002"}
{"quote": "kailāsaśikharāvāsī yakṣair bahubhir āvṛtaḥ sumahat kadanaṃ kṛtvā vaśyas te dhanadaḥ kṛtaḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 003"}
{"quote": "sa maheśvarasakhyena ślāghamānas tvayā vibho nirjitaḥ samare roṣāl lokapālo mahābalaḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 004"}
{"quote": "vinihatya ca yakṣaughān vikṣobhya ca vigṛhya ca tvayā kailāsaśikharād vimānam idam āhṛtam", "category": "Epic, Ramayana", "book": "Ramayana", "position": "Kanda 6, Sarga 007, Verse 005"}
{"quote": "mayena dānavendreṇa tvadbhayāt sakhyam icchatā duhitā tava bhāryārthe dattā rākṣasapuṃgava", "category": "Epic, Ramayana", "book": "Ramayana", "position": "Kanda 6, Sarga 007, Verse 006"}
{"quote": "dānavendro madhur nāma vīryotsikto durāsadaḥ vigṛhya vaśam ānītaḥ kumbhīnasyāḥ sukhāvahaḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 007"}
{"quote": "nirjitās te mahābāho nāgā gatvā rasātalam vāsukis takṣakaḥ śaṅkho jaṭī ca vaśam āhṛtāḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 008"}
{"quote": "akṣayā balavantaś ca śūrā labdhavarāḥ punaḥ tvayā saṃvatsaraṃ yuddhvā samare dānavā vibho", "category": "Epic, Ramayana", "book": "Ramayana", "position": "Kanda 6, Sarga 007, Verse 009"}
{"quote": "svabalaṃ samupāśritya nītā vaśam ariṃdama māyāś cādhigatās tatra bahavo rākṣasādhipa", "category": "Epic, Ramayana", "book": "Ramayana", "position": "Kanda 6, Sarga 007, Verse 010"}
{"quote": "śūrāś ca balavantaś ca varuṇasya sutā raṇe nirjitās te mahābāho caturvidhabalānugāḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 011"}
{"quote": "mṛtyudaṇḍamahāgrāhaṃ śālmalidvīpamaṇḍitam avagāhya tvayā rājan yamasya balasāgaram", "category": "Epic, Ramayana", "book": "Ramayana", "position": "Kanda 6, Sarga 007, Verse 012"}
{"quote": "jayaś ca viplulaḥ prāpto mṛtyuś ca pratiṣedhitaḥ suyuddhena ca te sarve lokās tatra sutoṣitāḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 013"}
{"quote": "kṣatriyair bahubhir vīraiḥ śakratulyaparākramaiḥ āsīd vasumatī pūrṇā mahadbhir iva pādapaiḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 014"}
{"quote": "teṣāṃ vīryaguṇotsāhair na samo rāghavo raṇe prasahya te tvayā rājan hatāḥ paramadurjayāḥ", "category": "Epic, Ramayana", "book": "Ramayana", "position": "Kanda 6, Sarga 007, Verse 015"}
{"quote": "rājan nāpad ayukteyam āgatā prākṛtāj janāt hṛdi naiva tvayā kāryā tvaṃ vadhiṣyasi rāghavam", "category": "Epic, Ramayana", "book": "Ramayana", "position": "Kanda 6, Sarga 007, Verse 016"}
{"quote": "tato nīlāmbudanibhaḥ prahasto nāma rākṣasaḥ abravīt prāñjalir vākyaṃ śūraḥ senāpatis tadā", "category": "Epic, Ramayana", "book": "Ramayana", "position": "Kanda 6, Sarga 008, Verse 001"}
{"quote": "devadānavagandharvāḥ piśācapatagoragāḥ na tvāṃ dharṣayituṃ śaktāḥ kiṃ punar vānarā raṇe", "category": "Epic, Ramayana", "book": "Ramayana", "position": "Kanda 6, Sarga 008, Verse 002"}
{"quote": "sarve pramattā viśvastā vañcitāḥ sma hanūmatā na hi me jīvato gacchej jīvan sa vanagocaraḥ", "category": "Epic, Ramayana", "book": "Ramayana", "position": "Kanda 6, Sarga 008, Verse 003"}
{"quote": "sarvāṃ sāgaraparyantāṃ saśailavanakānanām karomy avānarāṃ bhūmim ājñāpayatu māṃ bhavān", "category": "Epic, Ramayana", "book": "Ramayana", "position": "Kanda 6, Sarga 008, Verse 004"}
{"quote": "rakṣāṃ caiva vidhāsyāmi vānarād rajanīcara nāgamiṣyati te duḥkhaṃ kiṃ cid ātmāparādhajam", "category": "Epic, Ramayana", "book": "Ramayana", "position": "Kanda 6, Sarga 008, Verse 005"}
{"quote": "abravīc ca susaṃkruddho durmukho nāma rākṣasaḥ idaṃ na kṣamaṇīyaṃ hi sarveṣāṃ naḥ pradharṣaṇam", "category": "Epic, Ramayana", "book": "Ramayana", "position": "Kanda 6, Sarga 008, Verse 006"}
{"quote": "ayaṃ paribhavo bhūyaḥ purasyāntaḥpurasya ca śrīmato rākṣasendrasya vānarendrapradharṣaṇam", "category": "Epic, Ramayana", "book": "Ramayana", "position": "Kanda 6, Sarga 008, Verse 007"}
{"quote": "asmin muhūrte hatvaiko nivartiṣyāmi vānarān praviṣṭān sāgaraṃ bhīmam ambaraṃ vā rasātalam", "category": "Epic, Ramayana", "book": "Ramayana", "position": "Kanda 6, Sarga 008, Verse 008"}
{"quote": "tato 'bravīt susaṃkruddho vajradaṃṣṭro mahābalaḥ pragṛhya parighaṃ ghoraṃ māṃsaśoṇitarūpitam", "category": "Epic, Ramayana", "book": "Ramayana", "position": "Kanda 6, Sarga 008, Verse 009"}
{"quote": "kiṃ vo hanumatā kāryaṃ kṛpaṇena tapasvinā rāme tiṣṭhati durdharṣe sugrīve sahalakṣmaṇe", "category": "Epic, Ramayana", "book": "Ramayana", "position": "Kanda 6, Sarga 008, Verse 010"}
{"quote": "adya rāmaṃ sasugrīvaṃ parigheṇa salakṣmaṇam āgamiṣyāmi hatvaiko vikṣobhya harivāhinīm", "category": "Epic, Ramayana", "book": "Ramayana", "position": "Kanda 6, Sarga 008, Verse 011"}
{"quote": "kaumbhakarṇis tato vīro nikumbho nāma vīryavān abravīt paramakurddho rāvaṇaṃ lokarāvaṇam", "category": "Epic, Ramayana", "book": "Ramayana", "position": "Kanda 6, Sarga 008, Verse 012"}
{"quote": "sarve bhavantas tiṣṭhantu mahārājena saṃgatāḥ aham eko haniṣyāmi rāghavaṃ sahalakṣmaṇam", "category": "Epic, Ramayana", "book": "Ramayana", "position": "Kanda 6, Sarga 008, Verse 013"}
{"quote": "tato vajrahanur nāma rākṣasaḥ parvatopamaḥ kruddhaḥ parilihan vaktraṃ jihvayā vākyam abravīt", "category": "Epic, Ramayana", "book": "Ramayana", "position": "Kanda 6, Sarga 008, Verse 014"}
{"quote": "svairaṃ kurvantu kāryāṇi bhavanto vigatajvarāḥ eko 'haṃ bhakṣayiṣyāmi tān sarvān hariyūthapān", "category": "Epic, Ramayana", "book": "Ramayana", "position": "Kanda 6, Sarga 008, Verse 015"}
{"quote": "svasthāḥ krīḍantu niścintāḥ pibantu madhuvāruṇīm aham eko haniṣyāmi sugrīvaṃ sahalakṣmaṇam sāṅgadaṃ ca hanūmantaṃ rāmaṃ ca raṇakuñjaram", "category": "Epic, Ramayana", "book": "Ramayana", "position": "Kanda 6, Sarga 008, Verse 016"}
{"quote": "tato nikumbho rabhasaḥ sūryaśatrur mahābalaḥ suptaghno yajñakopaś ca mahāpārśvo mahodaraḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 001"}
{"quote": "agniketuś ca durdharṣo raśmiketuś ca rākṣasaḥ indrajic ca mahātejā balavān rāvaṇātmajaḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 002"}
{"quote": "prahasto 'tha virūpākṣo vajradaṃṣṭro mahābalaḥ dhūmrākṣaś cātikāyaś ca durmukhaś caiva rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 003"}
{"quote": "parighān paṭṭasān prāsāñ śaktiśūlaparaśvadhān cāpāni ca sabāṇāni khaḍgāṃś ca vipulāñ śitān", "category": "Epic, Ramayana", "book": "Ramayana", "position": "Kanda 6, Sarga 009, Verse 004"}
{"quote": "pragṛhya paramakruddhāḥ samutpatya ca rākṣasāḥ abruvan rāvaṇaṃ sarve pradīptā iva tejasā", "category": "Epic, Ramayana", "book": "Ramayana", "position": "Kanda 6, Sarga 009, Verse 005"}
{"quote": "adya rāmaṃ vadhiṣyāmaḥ sugrīvaṃ ca salakṣmaṇam kṛpaṇaṃ ca hanūmantaṃ laṅkā yena pradharṣitā", "category": "Epic, Ramayana", "book": "Ramayana", "position": "Kanda 6, Sarga 009, Verse 006"}
{"quote": "tān gṛhītāyudhān sarvān vārayitvā vibhīṣaṇaḥ abravīt prāñjalir vākyaṃ punaḥ pratyupaveśya tān", "category": "Epic, Ramayana", "book": "Ramayana", "position": "Kanda 6, Sarga 009, Verse 007"}
{"quote": "apy upāyais tribhis tāta yo 'rthaḥ prāptuṃ na śakyate tasya vikramakālāṃs tān yuktān āhur manīṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 008"}
{"quote": "pramatteṣv abhiyukteṣu daivena prahateṣu ca vikramās tāta sidhyanti parīkṣya vidhinā kṛtāḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 009"}
{"quote": "apramattaṃ kathaṃ taṃ tu vijigīṣuṃ bale sthitam jitaroṣaṃ durādharṣaṃ pradharṣayitum icchatha", "category": "Epic, Ramayana", "book": "Ramayana", "position": "Kanda 6, Sarga 009, Verse 010"}
{"quote": "samudraṃ laṅghayitvā tu ghoraṃ nadanadīpatim kṛtaṃ hanumatā karma duṣkaraṃ tarkayeta kaḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 011"}
{"quote": "balāny aparimeyāni vīryāṇi ca niśācarāḥ pareṣāṃ sahasāvajñā na kartavyā kathaṃ cana", "category": "Epic, Ramayana", "book": "Ramayana", "position": "Kanda 6, Sarga 009, Verse 012"}
{"quote": "kiṃ ca rākṣasarājasya rāmeṇāpakṛtaṃ purā ājahāra janasthānād yasya bhāryāṃ yaśasvinaḥ", "category": "Epic, Ramayana", "book": "Ramayana", "position": "Kanda 6, Sarga 009, Verse 013"}
{"quote": "kharo yady ativṛttas tu rāmeṇa nihato raṇe avaśyaṃ prāṇināṃ prāṇā rakṣitavyā yathā balam", "category": "Epic, Ramayana", "book": "Ramayana", "position": "Kanda 6, Sarga 009, Verse 014"}
{"quote": "etannimittaṃ vaidehī bhayaṃ naḥ sumahad bhavet āhṛtā sā parityājyā kalahārthe kṛte na kim", "category": "Epic, Ramayana", "book": "Ramayana", "position": "Kanda 6, Sarga 009, Verse 015"}
{"quote": "na naḥ kṣamaṃ vīryavatā tena dharmānuvartinā vairaṃ nirarthakaṃ kartuṃ dīyatām asya maithilī", "category": "Epic, Ramayana", "book": "Ramayana", "position": "Kanda 6, Sarga 009, Verse 016"}
{"quote": "yāvan na sagajāṃ sāśvāṃ bahuratnasamākulām purīṃ dārayate bāṇair dīyatām asya maithilī", "category": "Epic, Ramayana", "book": "Ramayana", "position": "Kanda 6, Sarga 009, Verse 017"}
{"quote": "yāvat sughorā mahatī durdharṣā harivāhinī nāvaskandati no laṅkāṃ tāvat sītā pradīyatām", "category": "Epic, Ramayana", "book": "Ramayana", "position": "Kanda 6, Sarga 009, Verse 018"}
{"quote": "vinaśyed dhi purī laṅkā śūrāḥ sarve ca rākṣasāḥ rāmasya dayitā patnī na svayaṃ yadi dīyate", "category": "Epic, Ramayana", "book": "Ramayana", "position": "Kanda 6, Sarga 009, Verse 019"}
{"quote": "prasādaye tvāṃ bandhutvāt kuruṣva vacanaṃ mama hitaṃ pathyaṃ tv ahaṃ brūmi dīyatām asya maithilī", "category": "Epic, Ramayana", "book": "Ramayana", "position": "Kanda 6, Sarga 009, Verse 020"}
{"quote": "purā śaratsūryamarīcisaṃnibhān navāgrapuṅkhān sudṛḍhān nṛpātmajaḥ sṛjaty amoghān viśikhān vadhāya te pradīyatāṃ dāśarathāya maithilī", "category": "Epic, Ramayana", "book": "Ramayana", "position": "Kanda 6, Sarga 009, Verse 021"}
{"quote": "tyajasva kopaṃ sukhadharmanāśanaṃ bhajasva dharmaṃ ratikīrtivardhanam prasīda jīvema saputrabāndhavāḥ pradīyatāṃ dāśarathāya maithilī", "category": "Epic, Ramayana", "book": "Ramayana", "position": "Kanda 6, Sarga 009, Verse 022"}
{"quote": "suniviṣṭaṃ hitaṃ vākyam uktavantaṃ vibhīṣaṇam abravīt paruṣaṃ vākyaṃ rāvaṇaḥ kālacoditaḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 001"}
{"quote": "vaset saha sapatnena kruddhenāśīviṣeṇa vā na tu mitrapravādena saṃvasec chatrusevinā", "category": "Epic, Ramayana", "book": "Ramayana", "position": "Kanda 6, Sarga 010, Verse 002"}
{"quote": "jānāmi śīlaṃ jñātīnāṃ sarvalokeṣu rākṣasa hṛṣyanti vyasaneṣv ete jñātīnāṃ jñātayaḥ sadā", "category": "Epic, Ramayana", "book": "Ramayana", "position": "Kanda 6, Sarga 010, Verse 003"}
{"quote": "pradhānaṃ sādhakaṃ vaidyaṃ dharmaśīlaṃ ca rākṣasa jñātayo hy avamanyante śūraṃ paribhavanti ca", "category": "Epic, Ramayana", "book": "Ramayana", "position": "Kanda 6, Sarga 010, Verse 004"}
{"quote": "nityam anyonyasaṃhṛṣṭā vyasaneṣv ātatāyinaḥ pracchannahṛdayā ghorā jñātayas tu bhayāvahāḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 005"}
{"quote": "śrūyante hastibhir gītāḥ ślokāḥ padmavane kva cit pāśahastān narān dṛṣṭvā śṛṇu tān gadato mama", "category": "Epic, Ramayana", "book": "Ramayana", "position": "Kanda 6, Sarga 010, Verse 006"}
{"quote": "nāgnir nānyāni śastrāṇi na naḥ pāśā bhayāvahāḥ ghorāḥ svārthaprayuktās tu jñātayo no bhayāvahāḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 007"}
{"quote": "upāyam ete vakṣyanti grahaṇe nātra saṃśayaḥ kṛtsnād bhayāj jñātibhayaṃ sukaṣṭaṃ viditaṃ ca naḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 008"}
{"quote": "vidyate goṣu saṃpannaṃ vidyate brāhmaṇe damaḥ vidyate strīṣu cāpalyaṃ vidyate jñātito bhayam", "category": "Epic, Ramayana", "book": "Ramayana", "position": "Kanda 6, Sarga 010, Verse 009"}
{"quote": "tato neṣṭam idaṃ saumya yad ahaṃ lokasatkṛtaḥ aiśvaryam abhijātaś ca ripūṇāṃ mūrdhni ca sthitaḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 010"}
{"quote": "anyas tv evaṃvidhaṃ brūyād vākyam etan niśācara asmin muhūrte na bhavet tvāṃ tu dhik kulapāṃsanam", "category": "Epic, Ramayana", "book": "Ramayana", "position": "Kanda 6, Sarga 010, Verse 011"}
{"quote": "ity uktaḥ paruṣaṃ vākyaṃ nyāyavādī vibhīṣaṇaḥ utpapāta gadāpāṇiś caturbhiḥ saha rākṣasaiḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 012"}
{"quote": "abravīc ca tadā vākyaṃ jātakrodho vibhīṣaṇaḥ antarikṣagataḥ śrīmān bhrātaraṃ rākṣasādhipam", "category": "Epic, Ramayana", "book": "Ramayana", "position": "Kanda 6, Sarga 010, Verse 013"}
{"quote": "sa tvaṃ bhrātāsi me rājan brūhi māṃ yad yad icchasi idaṃ tu paruṣaṃ vākyaṃ na kṣamāmy anṛtaṃ tava", "category": "Epic, Ramayana", "book": "Ramayana", "position": "Kanda 6, Sarga 010, Verse 014"}
{"quote": "sunītaṃ hitakāmena vākyam uktaṃ daśānana na gṛhṇanty akṛtātmānaḥ kālasya vaśam āgatāḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 015"}
{"quote": "sulabhāḥ puruṣā rājan satataṃ priyavādinaḥ apriyasya tu pathyasya vaktā śrotā ca durlabhaḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 016"}
{"quote": "baddhaṃ kālasya pāśena sarvabhūtāpahāriṇā na naśyantam upekṣeyaṃ pradīptaṃ śaraṇaṃ yathā", "category": "Epic, Ramayana", "book": "Ramayana", "position": "Kanda 6, Sarga 010, Verse 017"}
{"quote": "dīptapāvakasaṃkāśaiḥ śitaiḥ kāñcanabhūṣaṇaiḥ na tvām icchāmy ahaṃ draṣṭuṃ rāmeṇa nihataṃ śaraiḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 018"}
{"quote": "śūrāś ca balavantaś ca kṛtāstrāś ca raṇājire kālābhipannā sīdanti yathā vālukasetavaḥ", "category": "Epic, Ramayana", "book": "Ramayana", "position": "Kanda 6, Sarga 010, Verse 019"}
{"quote": "ātmānaṃ sarvathā rakṣa purīṃ cemāṃ sarākṣasām svasti te 'stu gamiṣyāmi sukhī bhava mayā vinā", "category": "Epic, Ramayana", "book": "Ramayana", "position": "Kanda 6, Sarga 010, Verse 020"}
{"quote": "nivāryamāṇasya mayā hitaiṣiṇā na rocate te vacanaṃ niśācara parītakālā hi gatāyuṣo narā hitaṃ na gṛhṇanti suhṛdbhir īritam", "category": "Epic, Ramayana", "book": "Ramayana", "position": "Kanda 6, Sarga 010, Verse 021"}
{"quote": "ity uktvā paruṣaṃ vākyaṃ rāvaṇaṃ rāvaṇānujaḥ ājagāma muhūrtena yatra rāmaḥ salakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 001"}
{"quote": "taṃ meruśikharākāraṃ dīptām iva śatahradām gaganasthaṃ mahīsthās te dadṛśur vānarādhipāḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 002"}
{"quote": "tam ātmapañcamaṃ dṛṣṭvā sugrīvo vānarādhipaḥ vānaraiḥ saha durdharṣaś cintayām āsa buddhimān", "category": "Epic, Ramayana", "book": "Ramayana", "position": "Kanda 6, Sarga 011, Verse 003"}
{"quote": "cintayitvā muhūrtaṃ tu vānarāṃs tān uvāca ha hanūmatpramukhān sarvān idaṃ vacanam uttamam", "category": "Epic, Ramayana", "book": "Ramayana", "position": "Kanda 6, Sarga 011, Verse 004"}
{"quote": "eṣa sarvāyudhopetaś caturbhiḥ saha rākṣasaiḥ rākṣaso 'bhyeti paśyadhvam asmān hantuṃ na saṃśayaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 005"}
{"quote": "sugrīvasya vacaḥ śrutvā sarve te vānarottamāḥ sālān udyamya śailāṃś ca idaṃ vacanam abruvan", "category": "Epic, Ramayana", "book": "Ramayana", "position": "Kanda 6, Sarga 011, Verse 006"}
{"quote": "śīghraṃ vyādiśa no rājan vadhāyaiṣāṃ durātmanām nipatantu hatāś caite dharaṇyām alpajīvitāḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 007"}
{"quote": "teṣāṃ saṃbhāṣamāṇānām anyonyaṃ sa vibhīṣaṇaḥ uttaraṃ tīram āsādya khastha eva vyatiṣṭhata", "category": "Epic, Ramayana", "book": "Ramayana", "position": "Kanda 6, Sarga 011, Verse 008"}
{"quote": "uvāca ca mahāprājñaḥ svareṇa mahatā mahān sugrīvaṃ tāṃś ca saṃprekṣya khastha eva vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 009"}
{"quote": "rāvaṇo nāma durvṛtto rākṣaso rākṣaseśvaraḥ tasyāham anujo bhrātā vibhīṣaṇa iti śrutaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 010"}
{"quote": "tena sītā janasthānād dhṛtā hatvā jaṭāyuṣam ruddhvā ca vivaśā dīnā rākṣasībhiḥ surakṣitā", "category": "Epic, Ramayana", "book": "Ramayana", "position": "Kanda 6, Sarga 011, Verse 011"}
{"quote": "tam ahaṃ hetubhir vākyair vividhaiś ca nyadarśayam sādhu niryātyatāṃ sītā rāmāyeti punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 012"}
{"quote": "sa ca na pratijagrāha rāvaṇaḥ kālacoditaḥ ucyamāno hitaṃ vākyaṃ viparīta ivauṣadham", "category": "Epic, Ramayana", "book": "Ramayana", "position": "Kanda 6, Sarga 011, Verse 013"}
{"quote": "so 'haṃ paruṣitas tena dāsavac cāvamānitaḥ tyaktvā putrāṃś ca dārāṃś ca rāghavaṃ śaraṇaṃ gataḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 014"}
{"quote": "sarvalokaśaraṇyāya rāghavāya mahātmane nivedayata māṃ kṣipraṃ vibhīṣaṇam upasthitam", "category": "Epic, Ramayana", "book": "Ramayana", "position": "Kanda 6, Sarga 011, Verse 015"}
{"quote": "etat tu vacanaṃ śrutvā sugrīvo laghuvikramaḥ lakṣmaṇasyāgrato rāmaṃ saṃrabdham idam abravīt", "category": "Epic, Ramayana", "book": "Ramayana", "position": "Kanda 6, Sarga 011, Verse 016"}
{"quote": "rāvaṇasyānujo bhrātā vibhīṣaṇa iti śrutaḥ caturbhiḥ saha rakṣobhir bhavantaṃ śaraṇaṃ gataḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 017"}
{"quote": "rāvaṇena praṇihitaṃ tam avehi vibhīṣaṇam tasyāhaṃ nigrahaṃ manye kṣamaṃ kṣamavatāṃ vara", "category": "Epic, Ramayana", "book": "Ramayana", "position": "Kanda 6, Sarga 011, Verse 018"}
{"quote": "rākṣaso jihmayā buddhyā saṃdiṣṭo 'yam upasthitaḥ prahartuṃ māyayā channo viśvaste tvayi rāghava", "category": "Epic, Ramayana", "book": "Ramayana", "position": "Kanda 6, Sarga 011, Verse 019"}
{"quote": "badhyatām eṣa tīvreṇa daṇḍena sacivaiḥ saha rāvaṇasya nṛśaṃsasya bhrātā hy eṣa vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 020"}
{"quote": "evam uktvā tu taṃ rāmaṃ saṃrabdho vāhinīpatiḥ vākyajño vākyakuśalaṃ tato maunam upāgamat", "category": "Epic, Ramayana", "book": "Ramayana", "position": "Kanda 6, Sarga 011, Verse 021"}
{"quote": "sugrīvasya tu tad vākyaṃ śrutvā rāmo mahābalaḥ samīpasthān uvācedaṃ hanūmatpramukhān harīn", "category": "Epic, Ramayana", "book": "Ramayana", "position": "Kanda 6, Sarga 011, Verse 022"}
{"quote": "yad uktaṃ kapirājena rāvaṇāvarajaṃ prati vākyaṃ hetumad atyarthaṃ bhavadbhir api tac chrutam", "category": "Epic, Ramayana", "book": "Ramayana", "position": "Kanda 6, Sarga 011, Verse 023"}
{"quote": "suhṛdā hy arthakṛccheṣu yuktaṃ buddhimatā satā samarthenāpi saṃdeṣṭuṃ śāśvatīṃ bhūtim icchatā", "category": "Epic, Ramayana", "book": "Ramayana", "position": "Kanda 6, Sarga 011, Verse 024"}
{"quote": "ity evaṃ paripṛṣṭās te svaṃ svaṃ matam atandritāḥ sopacāraṃ tadā rāmam ūcur hitacikīrṣavaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 025"}
{"quote": "ajñātaṃ nāsti te kiṃ cit triṣu lokeṣu rāghava ātmānaṃ pūjayan rāma pṛcchasy asmān suhṛttayā", "category": "Epic, Ramayana", "book": "Ramayana", "position": "Kanda 6, Sarga 011, Verse 026"}
{"quote": "tvaṃ hi satyavrataḥ śūro dhārmiko dṛḍhavikramaḥ parīkṣya kārā smṛtimān nisṛṣṭātmā suhṛtsu ca", "category": "Epic, Ramayana", "book": "Ramayana", "position": "Kanda 6, Sarga 011, Verse 027"}
{"quote": "tasmād ekaikaśas tāvad bruvantu sacivās tava hetuto matisaṃpannāḥ samarthāś ca punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 028"}
{"quote": "ity ukte rāghavāyātha matimān aṅgado 'grataḥ vibhīṣaṇaparīkṣārtham uvāca vacanaṃ hariḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 029"}
{"quote": "śatroḥ sakāśāt saṃprāptaḥ sarvathā śaṅkya eva hi viśvāsayogyaḥ sahasā na kartavyo vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 030"}
{"quote": "chādayitvātmabhāvaṃ hi caranti śaṭhabuddhayaḥ praharanti ca randhreṣu so 'narthaḥ sumahān bhavet", "category": "Epic, Ramayana", "book": "Ramayana", "position": "Kanda 6, Sarga 011, Verse 031"}
{"quote": "arthānarthau viniścitya vyavasāyaṃ bhajeta ha guṇataḥ saṃgrahaṃ kuryād doṣatas tu visarjayet", "category": "Epic, Ramayana", "book": "Ramayana", "position": "Kanda 6, Sarga 011, Verse 032"}
{"quote": "yadi doṣo mahāṃs tasmiṃs tyajyatām aviśaṅkitam guṇān vāpi bahūñ jñātvā saṃgrahaḥ kriyatāṃ nṛpa", "category": "Epic, Ramayana", "book": "Ramayana", "position": "Kanda 6, Sarga 011, Verse 033"}
{"quote": "śarabhas tv atha niścitya sārthaṃ vacanam abravīt kṣipram asmin naravyāghra cāraḥ pratividhīyatām", "category": "Epic, Ramayana", "book": "Ramayana", "position": "Kanda 6, Sarga 011, Verse 034"}
{"quote": "praṇidhāya hi cāreṇa yathāvat sūkṣmabuddhinā parīkṣya ca tataḥ kāryo yathānyāyaṃ parigrahaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 035"}
{"quote": "jāmbavāṃs tv atha saṃprekṣya śāstrabuddhyā vicakṣaṇaḥ vākyaṃ vijñāpayām āsa guṇavad doṣavarjitam", "category": "Epic, Ramayana", "book": "Ramayana", "position": "Kanda 6, Sarga 011, Verse 036"}
{"quote": "baddhavairāc ca pāpāc ca rākṣasendrād vibhīṣaṇaḥ adeśa kāle saṃprāptaḥ sarvathā śaṅkyatām ayam", "category": "Epic, Ramayana", "book": "Ramayana", "position": "Kanda 6, Sarga 011, Verse 037"}
{"quote": "tato maindas tu saṃprekṣya nayāpanayakovidaḥ vākyaṃ vacanasaṃpanno babhāṣe hetumattaram", "category": "Epic, Ramayana", "book": "Ramayana", "position": "Kanda 6, Sarga 011, Verse 038"}
{"quote": "vacanaṃ nāma tasyaiṣa rāvaṇasya vibhīṣaṇaḥ pṛcchyatāṃ madhureṇāyaṃ śanair naravareśvara", "category": "Epic, Ramayana", "book": "Ramayana", "position": "Kanda 6, Sarga 011, Verse 039"}
{"quote": "bhāvam asya tu vijñāya tatas tattvaṃ kariṣyasi yadi dṛṣṭo na duṣṭo vā buddhipūrvaṃ nararṣabha", "category": "Epic, Ramayana", "book": "Ramayana", "position": "Kanda 6, Sarga 011, Verse 040"}
{"quote": "atha saṃskārasaṃpanno hanūmān sacivottamaḥ uvāca vacanaṃ ślakṣṇam arthavan madhuraṃ laghu", "category": "Epic, Ramayana", "book": "Ramayana", "position": "Kanda 6, Sarga 011, Verse 041"}
{"quote": "na bhavantaṃ matiśreṣṭhaṃ samarthaṃ vadatāṃ varam atiśāyayituṃ śakto bṛhaspatir api bruvan", "category": "Epic, Ramayana", "book": "Ramayana", "position": "Kanda 6, Sarga 011, Verse 042"}
{"quote": "na vādān nāpi saṃgharṣān nādhikyān na ca kāmataḥ vakṣyāmi vacanaṃ rājan yathārthaṃ rāmagauravāt", "category": "Epic, Ramayana", "book": "Ramayana", "position": "Kanda 6, Sarga 011, Verse 043"}
{"quote": "arthānarthanimittaṃ hi yad uktaṃ sacivais tava tatra doṣaṃ prapaśyāmi kriyā na hy upapadyate", "category": "Epic, Ramayana", "book": "Ramayana", "position": "Kanda 6, Sarga 011, Verse 044"}
{"quote": "ṛte niyogāt sāmarthyam avaboddhuṃ na śakyate sahasā viniyogo hi doṣavān pratibhāti me", "category": "Epic, Ramayana", "book": "Ramayana", "position": "Kanda 6, Sarga 011, Verse 045"}
{"quote": "cārapraṇihitaṃ yuktaṃ yad uktaṃ sacivais tava arthasyāsaṃbhavāt tatra kāraṇaṃ nopapadyate", "category": "Epic, Ramayana", "book": "Ramayana", "position": "Kanda 6, Sarga 011, Verse 046"}
{"quote": "adeśa kāle saṃprāpta ity ayaṃ yad vibhīṣaṇaḥ vivakṣā cātra me 'stīyaṃ tāṃ nibodha yathā mati", "category": "Epic, Ramayana", "book": "Ramayana", "position": "Kanda 6, Sarga 011, Verse 047"}
{"quote": "sa eṣa deśaḥ kālaś ca bhavatīha yathā tathā puruṣāt puruṣaṃ prāpya tathā doṣaguṇāv api", "category": "Epic, Ramayana", "book": "Ramayana", "position": "Kanda 6, Sarga 011, Verse 048"}
{"quote": "daurātmyaṃ rāvaṇe dṛṣṭvā vikramaṃ ca tathā tvayi yuktam āgamanaṃ tasya sadṛśaṃ tasya buddhitaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 049"}
{"quote": "ajñātarūpaiḥ puruṣaiḥ sa rājan pṛcchyatām iti yad uktam atra me prekṣā kā cid asti samīkṣitā", "category": "Epic, Ramayana", "book": "Ramayana", "position": "Kanda 6, Sarga 011, Verse 050"}
{"quote": "pṛcchyamāno viśaṅketa sahasā buddhimān vacaḥ tatra mitraṃ praduṣyeta mithyapṛṣṭaṃ sukhāgatam", "category": "Epic, Ramayana", "book": "Ramayana", "position": "Kanda 6, Sarga 011, Verse 051"}
{"quote": "aśakyaḥ sahasā rājan bhāvo vettuṃ parasya vai antaḥ svabhāvair gītais tair naipuṇyaṃ paśyatā bhṛśam", "category": "Epic, Ramayana", "book": "Ramayana", "position": "Kanda 6, Sarga 011, Verse 052"}
{"quote": "na tv asya bruvato jātu lakṣyate duṣṭabhāvatā prasannaṃ vadanaṃ cāpi tasmān me nāsti saṃśayaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 053"}
{"quote": "aśaṅkitamatiḥ svastho na śaṭhaḥ parisarpati na cāsya duṣṭā vāk cāpi tasmān nāstīha saṃśayaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 054"}
{"quote": "ākāraś chādyamāno 'pi na śakyo vinigūhitum balād dhi vivṛṇoty eva bhāvam antargataṃ nṛṇām", "category": "Epic, Ramayana", "book": "Ramayana", "position": "Kanda 6, Sarga 011, Verse 055"}
{"quote": "deśakālopapannaṃ ca kāryaṃ kāryavidāṃ vara saphalaṃ kurute kṣipraṃ prayogeṇābhisaṃhitam", "category": "Epic, Ramayana", "book": "Ramayana", "position": "Kanda 6, Sarga 011, Verse 056"}
{"quote": "udyogaṃ tava saṃprekṣya mithyāvṛttaṃ ca rāvaṇam vālinaś ca vadhaṃ śrutvā sugrīvaṃ cābhiṣecitam", "category": "Epic, Ramayana", "book": "Ramayana", "position": "Kanda 6, Sarga 011, Verse 057"}
{"quote": "rājyaṃ prārthayamānaś ca buddhipūrvam ihāgataḥ etāvat tu puraskṛtya yujyate tv asya saṃgrahaḥ", "category": "Epic, Ramayana", "book": "Ramayana", "position": "Kanda 6, Sarga 011, Verse 058"}
{"quote": "yathāśakti mayoktaṃ tu rākṣasasyārjavaṃ prati tvaṃ pramāṇaṃ tu śeṣasya śrutvā buddhimatāṃ vara", "category": "Epic, Ramayana", "book": "Ramayana", "position": "Kanda 6, Sarga 011, Verse 059"}
{"quote": "atha rāmaḥ prasannātmā śrutvā vāyusutasya ha pratyabhāṣata durdharṣaḥ śrutavān ātmani sthitam", "category": "Epic, Ramayana", "book": "Ramayana", "position": "Kanda 6, Sarga 012, Verse 001"}
{"quote": "mamāpi tu vivakṣāsti kā cit prati vibhīṣaṇam śrutam icchāmi tat sarvaṃ bhavadbhiḥ śreyasi sthitaiḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 002"}
{"quote": "mitrabhāvena saṃprāptaṃ na tyajeyaṃ kathaṃ cana doṣo yady api tasya syāt satām etad agarhitam", "category": "Epic, Ramayana", "book": "Ramayana", "position": "Kanda 6, Sarga 012, Verse 003"}
{"quote": "rāmasya vacanaṃ śrutvā sugrīvaḥ plavageśvaraḥ pratyabhāṣata kākutsthaṃ sauhārdenābhicoditaḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 004"}
{"quote": "kim atra citraṃ dharmajña lokanāthaśikhāmaṇe yat tvam āryaṃ prabhāṣethāḥ sattvavān sapathe sthitaḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 005"}
{"quote": "mama cāpy antarātmāyaṃ śuddhiṃ vetti vibhīṣaṇam anumanāc ca bhāvāc ca sarvataḥ suparīkṣitaḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 006"}
{"quote": "tasmāt kṣipraṃ sahāsmābhis tulyo bhavatu rāghava vibhīṣaṇo mahāprājñaḥ sakhitvaṃ cābhyupaitu naḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 007"}
{"quote": "sa sugrīvasya tad vākyaṃ rāmaḥ śrutvā vimṛśya ca tataḥ śubhataraṃ vākyam uvāca haripuṃgavam", "category": "Epic, Ramayana", "book": "Ramayana", "position": "Kanda 6, Sarga 012, Verse 008"}
{"quote": "suduṣṭo vāpy aduṣṭo vā kim eṣa rajanīcaraḥ sūkṣmam apy ahitaṃ kartuṃ mamāśaktaḥ kathaṃ cana", "category": "Epic, Ramayana", "book": "Ramayana", "position": "Kanda 6, Sarga 012, Verse 009"}
{"quote": "piśācān dānavān yakṣān pṛthivyāṃ caiva rākṣasān aṅgulyagreṇa tān hanyām icchan harigaṇeśvara", "category": "Epic, Ramayana", "book": "Ramayana", "position": "Kanda 6, Sarga 012, Verse 010"}
{"quote": "śrūyate hi kapotena śatruḥ śaraṇam āgataḥ arcitaś ca yathānyāyaṃ svaiś ca māṃsair nimantritaḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 011"}
{"quote": "sa hi taṃ pratijagrāha bhāryā hartāram āgatam kapoto vānaraśreṣṭha kiṃ punar madvidho janaḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 012"}
{"quote": "ṛṣeḥ kaṇvasya putreṇa kaṇḍunā paramarṣiṇā śṛṇu gāthāṃ purā gītāṃ dharmiṣṭhāṃ satyavādinā", "category": "Epic, Ramayana", "book": "Ramayana", "position": "Kanda 6, Sarga 012, Verse 013"}
{"quote": "baddhāñjalipuṭaṃ dīnaṃ yācantaṃ śaraṇāgatam na hanyād ānṛśaṃsyārtham api śatruṃ paraṃ pata", "category": "Epic, Ramayana", "book": "Ramayana", "position": "Kanda 6, Sarga 012, Verse 014"}
{"quote": "ārto vā yadi vā dṛptaḥ pareṣāṃ śaraṇaṃ gataḥ ariḥ prāṇān parityajya rakṣitavyaḥ kṛtātmanā", "category": "Epic, Ramayana", "book": "Ramayana", "position": "Kanda 6, Sarga 012, Verse 015"}
{"quote": "sa ced bhayād vā mohād vā kāmād vāpi na rakṣati svayā śaktyā yathātattvaṃ tat pāpaṃ lokagarhitam", "category": "Epic, Ramayana", "book": "Ramayana", "position": "Kanda 6, Sarga 012, Verse 016"}
{"quote": "vinaṣṭaḥ paśyatas tasya rakṣiṇaḥ śaraṇāgataḥ ādāya sukṛtaṃ tasya sarvaṃ gacched arakṣitaḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 017"}
{"quote": "evaṃ doṣo mahān atra prapannānām arakṣaṇe asvargyaṃ cāyaśasyaṃ ca balavīryavināśanam", "category": "Epic, Ramayana", "book": "Ramayana", "position": "Kanda 6, Sarga 012, Verse 018"}
{"quote": "kariṣyāmi yathārthaṃ tu kaṇḍor vacanam uttamam dharmiṣṭhaṃ ca yaśasyaṃ ca svargyaṃ syāt tu phalodaye", "category": "Epic, Ramayana", "book": "Ramayana", "position": "Kanda 6, Sarga 012, Verse 019"}
{"quote": "sakṛd eva prapannāya tavāsmīti ca yācate abhayaṃ sarvabhūtebhyo dadāmy etad vrataṃ mama", "category": "Epic, Ramayana", "book": "Ramayana", "position": "Kanda 6, Sarga 012, Verse 020"}
{"quote": "ānayainaṃ hariśreṣṭha dattam asyābhayaṃ mayā vibhīṣaṇo vā sugrīva yadi vā rāvaṇaḥ svayam", "category": "Epic, Ramayana", "book": "Ramayana", "position": "Kanda 6, Sarga 012, Verse 021"}
{"quote": "tatas tu sugrīvavaco niśamya tad dharīśvareṇābhihitaṃ nareśvaraḥ vibhīṣaṇenāśu jagāma saṃgamaṃ patatrirājena yathā puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 012, Verse 022"}
{"quote": "rāghaveṇābhaye datte saṃnato rāvaṇānujaḥ khāt papātāvaniṃ hṛṣṭo bhaktair anucaraiḥ saha", "category": "Epic, Ramayana", "book": "Ramayana", "position": "Kanda 6, Sarga 013, Verse 001"}
{"quote": "sa tu rāmasya dharmātmā nipapāta vibhīṣaṇaḥ pādayoḥ śaraṇānveṣī caturbhiḥ saha rākṣasaiḥ", "category": "Epic, Ramayana", "book": "Ramayana", "position": "Kanda 6, Sarga 013, Verse 002"}
{"quote": "abravīc ca tadā rāmaṃ vākyaṃ tatra vibhīṣaṇaḥ dharmayuktaṃ ca yuktaṃ ca sāmprataṃ saṃpraharṣaṇam", "category": "Epic, Ramayana", "book": "Ramayana", "position": "Kanda 6, Sarga 013, Verse 003"}
{"quote": "anujo rāvaṇasyāhaṃ tena cāsmy avamānitaḥ bhavantaṃ sarvabhūtānāṃ śaraṇyaṃ śaraṇaṃ gataḥ", "category": "Epic, Ramayana", "book": "Ramayana", "position": "Kanda 6, Sarga 013, Verse 004"}
{"quote": "parityaktā mayā laṅkā mitrāṇi ca dhanāni ca bhavadgataṃ me rājyaṃ ca jīvitaṃ ca sukhāni ca", "category": "Epic, Ramayana", "book": "Ramayana", "position": "Kanda 6, Sarga 013, Verse 005"}
{"quote": "rākṣasānāṃ vadhe sāhyaṃ laṅkāyāś ca pradharṣaṇe kariṣyāmi yathāprāṇaṃ pravekṣyāmi ca vāhinīm", "category": "Epic, Ramayana", "book": "Ramayana", "position": "Kanda 6, Sarga 013, Verse 006"}
{"quote": "iti bruvāṇaṃ rāmas tu pariṣvajya vibhīṣaṇam abravīl lakṣmaṇaṃ prītaḥ samudrāj jalam ānaya", "category": "Epic, Ramayana", "book": "Ramayana", "position": "Kanda 6, Sarga 013, Verse 007"}
{"quote": "tena cemaṃ mahāprājñam abhiṣiñca vibhīṣaṇam rājānaṃ rakṣasāṃ kṣipraṃ prasanne mayi mānada", "category": "Epic, Ramayana", "book": "Ramayana", "position": "Kanda 6, Sarga 013, Verse 008"}
{"quote": "evam uktas tu saumitrir abhyaṣiñcad vibhīṣaṇam madhye vānaramukhyānāṃ rājānaṃ rāmaśāsanāt", "category": "Epic, Ramayana", "book": "Ramayana", "position": "Kanda 6, Sarga 013, Verse 009"}
{"quote": "taṃ prasādaṃ tu rāmasya dṛṣṭvā sadyaḥ plavaṃgamāḥ pracukruśur mahānādān sādhu sādhv iti cābruvan", "category": "Epic, Ramayana", "book": "Ramayana", "position": "Kanda 6, Sarga 013, Verse 010"}
{"quote": "abravīc ca hanūmāṃś ca sugrīvaś ca vibhīṣaṇam kathaṃ sāgaram akṣobhyaṃ tarāma varuṇālayam", "category": "Epic, Ramayana", "book": "Ramayana", "position": "Kanda 6, Sarga 013, Verse 011"}
{"quote": "upāyair abhigacchāmo yathā nadanadīpatim tarāma tarasā sarve sasainyā varuṇālayam", "category": "Epic, Ramayana", "book": "Ramayana", "position": "Kanda 6, Sarga 013, Verse 012"}
{"quote": "evam uktas tu dharmajñaḥ pratyuvāca vibhīṣaṇaḥ samudraṃ rāghavo rājā śaraṇaṃ gantum arhati", "category": "Epic, Ramayana", "book": "Ramayana", "position": "Kanda 6, Sarga 013, Verse 013"}
{"quote": "khānitaḥ sagareṇāyam aprameyo mahodadhiḥ kartum arhati rāmasya jñāteḥ kāryaṃ mahodadhiḥ", "category": "Epic, Ramayana", "book": "Ramayana", "position": "Kanda 6, Sarga 013, Verse 014"}
{"quote": "evaṃ vibhīṣaṇenokte rākṣasena vipaścitā prakṛtyā dharmaśīlasya rāghavasyāpy arocata", "category": "Epic, Ramayana", "book": "Ramayana", "position": "Kanda 6, Sarga 013, Verse 015"}
{"quote": "sa lakṣmaṇaṃ mahātejāḥ sugrīvaṃ ca harīśvaram satkriyārthaṃ kriyādakṣaḥ smitapūrvam uvāca ha", "category": "Epic, Ramayana", "book": "Ramayana", "position": "Kanda 6, Sarga 013, Verse 016"}
{"quote": "vibhīṣaṇasya mantro 'yaṃ mama lakṣmaṇa rocate brūhi tvaṃ sahasugrīvas tavāpi yadi rocate", "category": "Epic, Ramayana", "book": "Ramayana", "position": "Kanda 6, Sarga 013, Verse 017"}
{"quote": "sugrīvaḥ paṇḍito nityaṃ bhavān mantravicakṣaṇaḥ ubhābhyāṃ saṃpradhāryāryaṃ rocate yat tad ucyatām", "category": "Epic, Ramayana", "book": "Ramayana", "position": "Kanda 6, Sarga 013, Verse 018"}
{"quote": "evam uktau tu tau vīrāv ubhau sugrīvalakṣmaṇau samudācāra saṃyuktam idaṃ vacanam ūcatuḥ", "category": "Epic, Ramayana", "book": "Ramayana", "position": "Kanda 6, Sarga 013, Verse 019"}
{"quote": "kimarthaṃ no naravyāghra na rociṣyati rāghava vibhīṣaṇena yat tūktam asmin kāle sukhāvaham", "category": "Epic, Ramayana", "book": "Ramayana", "position": "Kanda 6, Sarga 013, Verse 020"}
{"quote": "abaddhvā sāgare setuṃ ghore 'smin varuṇālaye laṅkā nāsādituṃ śakyā sendrair api surāsuraiḥ", "category": "Epic, Ramayana", "book": "Ramayana", "position": "Kanda 6, Sarga 013, Verse 021"}
{"quote": "vibhīṣaṇasya śūrasya yathārthaṃ kriyatāṃ vacaḥ alaṃ kālātyayaṃ kṛtvā samudro 'yaṃ niyujyatām", "category": "Epic, Ramayana", "book": "Ramayana", "position": "Kanda 6, Sarga 013, Verse 022"}
{"quote": "evam uktaḥ kuśāstīrṇe tīre nadanadīpateḥ saṃviveśa tadā rāmo vedyām iva hutāśanaḥ", "category": "Epic, Ramayana", "book": "Ramayana", "position": "Kanda 6, Sarga 013, Verse 023"}
{"quote": "tasya rāmasya suptasya kuśāstīrṇe mahītale niyamād apramattasya niśās tisro 'ticakramuḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 001"}
{"quote": "na ca darśayate mandas tadā rāmasya sāgaraḥ prayatenāpi rāmeṇa yathārham abhipūjitaḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 002"}
{"quote": "samudrasya tataḥ kruddho rāmo raktāntalocanaḥ samīpastham uvācedaṃ lakṣmaṇaṃ śubhalakṣmaṇam", "category": "Epic, Ramayana", "book": "Ramayana", "position": "Kanda 6, Sarga 014, Verse 003"}
{"quote": "paśya tāvad anāryasya pūjyamānasya lakṣmaṇa avalepaṃ samudrasya na darśayati yat svayam", "category": "Epic, Ramayana", "book": "Ramayana", "position": "Kanda 6, Sarga 014, Verse 004"}
{"quote": "praśamaś ca kṣamā caiva ārjavaṃ priyavāditā asāmarthyaṃ phalanty ete nirguṇeṣu satāṃ guṇāḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 005"}
{"quote": "ātmapraśaṃsinaṃ duṣṭaṃ dhṛṣṭaṃ viparidhāvakam sarvatrotsṛṣṭadaṇḍaṃ ca lokaḥ satkurute naram", "category": "Epic, Ramayana", "book": "Ramayana", "position": "Kanda 6, Sarga 014, Verse 006"}
{"quote": "na sāmnā śakyate kīrtir na sāmnā śakyate yaśaḥ prāptuṃ lakṣmaṇa loke 'smiñ jayo vā raṇamūdhani", "category": "Epic, Ramayana", "book": "Ramayana", "position": "Kanda 6, Sarga 014, Verse 007"}
{"quote": "adya madbāṇanirbhinnair makarair makarālayam niruddhatoyaṃ saumitre plavadbhiḥ paśya sarvataḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 008"}
{"quote": "mahābhogāni matsyānāṃ kariṇāṃ ca karān iha bhogāṃś ca paśya nāgānāṃ mayā bhinnāni lakṣmaṇa", "category": "Epic, Ramayana", "book": "Ramayana", "position": "Kanda 6, Sarga 014, Verse 009"}
{"quote": "saśaṅkhaśuktikā jālaṃ samīnamakaraṃ śaraiḥ adya yuddhena mahatā samudraṃ pariśoṣaye", "category": "Epic, Ramayana", "book": "Ramayana", "position": "Kanda 6, Sarga 014, Verse 010"}
{"quote": "kṣamayā hi samāyuktaṃ mām ayaṃ makarālayaḥ asamarthaṃ vijānāti dhik kṣamām īdṛśe jane", "category": "Epic, Ramayana", "book": "Ramayana", "position": "Kanda 6, Sarga 014, Verse 011"}
{"quote": "cāpam ānaya saumitre śarāṃś cāśīviṣopamān adyākṣobhyam api kruddhaḥ kṣobhayiṣyāmi sāgaram", "category": "Epic, Ramayana", "book": "Ramayana", "position": "Kanda 6, Sarga 014, Verse 012"}
{"quote": "velāsu kṛtamaryādaṃ sahasormisamākulam nirmaryādaṃ kariṣyāmi sāyakair varuṇālayam", "category": "Epic, Ramayana", "book": "Ramayana", "position": "Kanda 6, Sarga 014, Verse 013"}
{"quote": "evam uktvā dhanuṣpāṇiḥ krodhavisphāritekṣaṇaḥ babhūva rāmo durdharṣo yugāntāgnir iva jvalan", "category": "Epic, Ramayana", "book": "Ramayana", "position": "Kanda 6, Sarga 014, Verse 014"}
{"quote": "saṃpīḍya ca dhanur ghoraṃ kampayitvā śarair jagat mumoca viśikhān ugrān vajrāṇīva śatakratuḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 015"}
{"quote": "te jvalanto mahāvegās tejasā sāyakottamāḥ praviśanti samudrasya salilaṃ trastapannagam", "category": "Epic, Ramayana", "book": "Ramayana", "position": "Kanda 6, Sarga 014, Verse 016"}
{"quote": "tato vegaḥ samudrasya sanakramakaro mahān saṃbabhūva mahāghoraḥ samārutaravas tadā", "category": "Epic, Ramayana", "book": "Ramayana", "position": "Kanda 6, Sarga 014, Verse 017"}
{"quote": "mahormimālāvitataḥ śaṅkhaśuktisamākulaḥ sadhūmaparivṛttormiḥ sahasābhūn mahodadhiḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 018"}
{"quote": "vyathitāḥ pannagāś cāsan dīptāsyā dīptalocanāḥ dānavāś ca mahāvīryāḥ pātālatalavāsinaḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 019"}
{"quote": "ūrmayaḥ sindhurājasya sanakramakarās tadā vindhyamandarasaṃkāśāḥ samutpetuḥ sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 020"}
{"quote": "āghūrṇitataraṅgaughaḥ saṃbhrāntoragarākṣasaḥ udvartita mahāgrāhaḥ saṃvṛttaḥ salilāśayaḥ", "category": "Epic, Ramayana", "book": "Ramayana", "position": "Kanda 6, Sarga 014, Verse 021"}
{"quote": "tato madhyāt samudrasya sāgaraḥ svayam utthitaḥ udayan hi mahāśailān meror iva divākaraḥ pannagaiḥ saha dīptāsyaiḥ samudraḥ pratyadṛśyata", "category": "Epic, Ramayana", "book": "Ramayana", "position": "Kanda 6, Sarga 015, Verse 001"}
{"quote": "snigdhavaidūryasaṃkāśo jāmbūnadavibhūṣitaḥ raktamālyāmbaradharaḥ padmapatranibhekṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 002"}
{"quote": "sāgaraḥ samatikramya pūrvam āmantrya vīryavān abravīt prāñjalir vākyaṃ rāghavaṃ śarapāṇinam", "category": "Epic, Ramayana", "book": "Ramayana", "position": "Kanda 6, Sarga 015, Verse 003"}
{"quote": "pṛthivī vāyur ākāśam āpo jyotiś ca rāghavaḥ svabhāve saumya tiṣṭhanti śāśvataṃ mārgam āśritāḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 004"}
{"quote": "tat svabhāvo mamāpy eṣa yad agādho 'ham aplavaḥ vikāras tu bhaved rādha etat te pravadāmy aham", "category": "Epic, Ramayana", "book": "Ramayana", "position": "Kanda 6, Sarga 015, Verse 005"}
{"quote": "na kāmān na ca lobhād vā na bhayāt pārthivātmaja grāhanakrākulajalaṃ stambhayeyaṃ kathaṃ cana", "category": "Epic, Ramayana", "book": "Ramayana", "position": "Kanda 6, Sarga 015, Verse 006"}
{"quote": "vidhāsye rāma yenāpi viṣahiṣye hy ahaṃ tathā grāhā na prahariṣyanti yāvat senā tariṣyati", "category": "Epic, Ramayana", "book": "Ramayana", "position": "Kanda 6, Sarga 015, Verse 007"}
{"quote": "ayaṃ saumya nalo nāma tanujo viśvakarmaṇaḥ pitrā dattavaraḥ śrīmān pratimo viśvakarmaṇaḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 008"}
{"quote": "eṣa setuṃ mahotsāhaḥ karotu mayi vānaraḥ tam ahaṃ dhārayiṣyāmi tathā hy eṣa yathā pitā", "category": "Epic, Ramayana", "book": "Ramayana", "position": "Kanda 6, Sarga 015, Verse 009"}
{"quote": "evam uktvodadhir naṣṭaḥ samutthāya nalas tataḥ abravīd vānaraśreṣṭho vākyaṃ rāmaṃ mahābalaḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 010"}
{"quote": "ahaṃ setuṃ kariṣyāmi vistīrṇe varuṇālaye pituḥ sāmarthyam āsthāya tattvam āha mahodadhiḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 011"}
{"quote": "mama mātur varo datto mandare viśvakarmaṇā aurasas tasya putro 'haṃ sadṛśo viśvakarmaṇā", "category": "Epic, Ramayana", "book": "Ramayana", "position": "Kanda 6, Sarga 015, Verse 012"}
{"quote": "na cāpy aham anukto vai prabrūyām ātmano guṇān kāmam adyaiva badhnantu setuṃ vānarapuṃgavāḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 013"}
{"quote": "tato nisṛṣṭarāmeṇa sarvato hariyūthapāḥ abhipetur mahāraṇyaṃ hṛṣṭāḥ śatasahasraśaḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 014"}
{"quote": "te nagān nagasaṃkāśāḥ śākhāmṛgagaṇarṣabhāḥ babhañjur vānarās tatra pracakarṣuś ca sāgaram", "category": "Epic, Ramayana", "book": "Ramayana", "position": "Kanda 6, Sarga 015, Verse 015"}
{"quote": "te sālaiś cāśvakarṇaiś ca dhavair vaṃśaiś ca vānarāḥ kuṭajair arjunais tālais tikalais timiśair api", "category": "Epic, Ramayana", "book": "Ramayana", "position": "Kanda 6, Sarga 015, Verse 016"}
{"quote": "bilvakaiḥ saptaparṇaiś ca karṇikāraiś ca puṣpitaiḥ cūtaiś cāśokavṛkṣaiś ca sāgaraṃ samapūrayan", "category": "Epic, Ramayana", "book": "Ramayana", "position": "Kanda 6, Sarga 015, Verse 017"}
{"quote": "samūlāṃś ca vimūlāṃś ca pādapān harisattamāḥ indraketūn ivodyamya prajahrur harayas tarūn", "category": "Epic, Ramayana", "book": "Ramayana", "position": "Kanda 6, Sarga 015, Verse 018"}
{"quote": "prakṣipyamāṇair acalaiḥ sahasā jalam uddhatam samutpatitam ākāśam apāsarpat tatas tataḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 019"}
{"quote": "daśayojanavistīrṇaṃ śatayojanam āyatam nalaś cakre mahāsetuṃ madhye nadanadīpateḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 020"}
{"quote": "śilānāṃ kṣipyamāṇānāṃ śailānāṃ tatra pātyatām babhūva tumulaḥ śabdas tadā tasmin mahodadhau", "category": "Epic, Ramayana", "book": "Ramayana", "position": "Kanda 6, Sarga 015, Verse 021"}
{"quote": "sa nalena kṛtaḥ setuḥ sāgare makarālaye śuśubhe subhagaḥ śrīmān svātīpatha ivāmbare", "category": "Epic, Ramayana", "book": "Ramayana", "position": "Kanda 6, Sarga 015, Verse 022"}
{"quote": "tato devāḥ sagandharvāḥ siddhāś ca paramarṣayaḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 023"}
{"quote": "āplavantaḥ plavantaś ca garjantaś ca plavaṃgamāḥ tam acintyam asahyaṃ ca adbhutaṃ lomaharṣaṇam dadṛśuḥ sarvabhūtāni sāgare setubandhanam", "category": "Epic, Ramayana", "book": "Ramayana", "position": "Kanda 6, Sarga 015, Verse 024"}
{"quote": "tāni koṭisahasrāṇi vānarāṇāṃ mahaujasām badhnantaḥ sāgare setuṃ jagmuḥ pāraṃ mahodadheḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 025"}
{"quote": "viśālaḥ sukṛtaḥ śrīmān subhūmiḥ susamāhitaḥ aśobhata mahāsetuḥ sīmanta iva sāgare", "category": "Epic, Ramayana", "book": "Ramayana", "position": "Kanda 6, Sarga 015, Verse 026"}
{"quote": "tataḥ pare samudrasya gadāpāṇir vibhīṣaṇaḥ pareṣām abhighatārtham atiṣṭhat sacivaiḥ saha", "category": "Epic, Ramayana", "book": "Ramayana", "position": "Kanda 6, Sarga 015, Verse 027"}
{"quote": "agratas tasya sainyasya śrīmān rāmaḥ salakṣmaṇaḥ jagāma dhanvī dharmātmā sugrīveṇa samanvitaḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 028"}
{"quote": "anye madhyena gacchanti pārśvato 'nye plavaṃgamāḥ salile prapatanty anye mārgam anye na lebhire ke cid vaihāyasa gatāḥ suparṇā iva pupluvuḥ", "category": "Epic, Ramayana", "book": "Ramayana", "position": "Kanda 6, Sarga 015, Verse 029"}
{"quote": "ghoṣeṇa mahatā ghoṣaṃ sāgarasya samucchritam bhīmam antardadhe bhīmā tarantī harivāhinī", "category": "Epic, Ramayana", "book": "Ramayana", "position": "Kanda 6, Sarga 015, Verse 030"}
{"quote": "vānarāṇāṃ hi sā tīrṇā vāhinī nala setunā tīre niviviśe rājñā bahumūlaphalodake", "category": "Epic, Ramayana", "book": "Ramayana", "position": "Kanda 6, Sarga 015, Verse 031"}
{"quote": "tad adbhutaṃ rāghava karma duṣkaraṃ samīkṣya devāḥ saha siddhacāraṇaiḥ upetya rāmaṃ sahitā maharṣibhiḥ samabhyaṣiñcan suśubhair jalaiḥ pṛthak", "category": "Epic, Ramayana", "book": "Ramayana", "position": "Kanda 6, Sarga 015, Verse 032"}
{"quote": "jayasva śatrūn naradeva medinīṃ sasāgarāṃ pālaya śāśvatīḥ samāḥ itīva rāmaṃ naradevasatkṛtaṃ śubhair vacobhir vividhair apūjayan", "category": "Epic, Ramayana", "book": "Ramayana", "position": "Kanda 6, Sarga 015, Verse 033"}
{"quote": "sabale sāgaraṃ tīrṇe rāme daśarathātmaje amātyau rāvaṇaḥ śrīmān abravīc chukasāraṇau", "category": "Epic, Ramayana", "book": "Ramayana", "position": "Kanda 6, Sarga 016, Verse 001"}
{"quote": "samagraṃ sāgaraṃ tīrṇaṃ dustaraṃ vānaraṃ balam abhūtapūrvaṃ rāmeṇa sāgare setubandhanam", "category": "Epic, Ramayana", "book": "Ramayana", "position": "Kanda 6, Sarga 016, Verse 002"}
{"quote": "sāgare setubandhaṃ tu na śraddadhyāṃ kathaṃ cana avaśyaṃ cāpi saṃkhyeyaṃ tan mayā vānaraṃ balam", "category": "Epic, Ramayana", "book": "Ramayana", "position": "Kanda 6, Sarga 016, Verse 003"}
{"quote": "bhavantau vānaraṃ sainyaṃ praviśyānupalakṣitau parimāṇaṃ ca vīryaṃ ca ye ca mukhyāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 004"}
{"quote": "mantriṇo ye ca rāmasya sugrīvasya ca saṃmatāḥ ye pūrvam abhivartante ye ca śūrāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 005"}
{"quote": "sa ca setur yathā baddhaḥ sāgare salilārṇave niveśaś ca yathā teṣāṃ vānarāṇāṃ mahātmanām", "category": "Epic, Ramayana", "book": "Ramayana", "position": "Kanda 6, Sarga 016, Verse 006"}
{"quote": "rāmasya vyavasāyaṃ ca vīryaṃ praharaṇāni ca lakṣmaṇasya ca vīrasya tattvato jñātum arhatha", "category": "Epic, Ramayana", "book": "Ramayana", "position": "Kanda 6, Sarga 016, Verse 007"}
{"quote": "kaś ca senāpatis teṣāṃ vānarāṇāṃ mahaujasām etaj jñātvā yathātattvaṃ śīghram agantum arhathaḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 008"}
{"quote": "iti pratisamādiṣṭau rākṣasau śukasāraṇau harirūpadharau vīrau praviṣṭau vānaraṃ balam", "category": "Epic, Ramayana", "book": "Ramayana", "position": "Kanda 6, Sarga 016, Verse 009"}
{"quote": "tatas tad vānaraṃ sainyam acintyaṃ lomaharṣaṇam saṃkhyātuṃ nādhyagacchetāṃ tadā tau śukasāraṇau", "category": "Epic, Ramayana", "book": "Ramayana", "position": "Kanda 6, Sarga 016, Verse 010"}
{"quote": "tat sthitaṃ parvatāgreṣu nirdareṣu guhāsu ca samudrasya ca tīreṣu vaneṣūpavaneṣu ca", "category": "Epic, Ramayana", "book": "Ramayana", "position": "Kanda 6, Sarga 016, Verse 011"}
{"quote": "taramāṇaṃ ca tīrṇaṃ ca tartukāmaṃ ca sarvaśaḥ niviṣṭaṃ niviśac caiva bhīmanādaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 016, Verse 012"}
{"quote": "tau dadarśa mahātejāḥ pracchannau ca vibhīṣaṇaḥ ācacakṣe 'tha rāmāya gṛhītvā śukasāraṇau laṅkāyāḥ samanuprāptau cārau parapuraṃjayau", "category": "Epic, Ramayana", "book": "Ramayana", "position": "Kanda 6, Sarga 016, Verse 013"}
{"quote": "tau dṛṣṭvā vyathitau rāmaṃ nirāśau jīvite tadā kṛtāñjalipuṭau bhītau vacanaṃ cedam ūcatuḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 014"}
{"quote": "āvām ihāgatau saumya rāvaṇaprahitāv ubhau parijñātuṃ balaṃ kṛtsnaṃ tavedaṃ raghunandana", "category": "Epic, Ramayana", "book": "Ramayana", "position": "Kanda 6, Sarga 016, Verse 015"}
{"quote": "tayos tad vacanaṃ śrutvā rāmo daśarathātmajaḥ abravīt prahasan vākyaṃ sarvabhūtahite rataḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 016"}
{"quote": "yadi dṛṣṭaṃ balaṃ kṛtsnaṃ vayaṃ vā susamīkṣitāḥ yathoktaṃ vā kṛtaṃ kāryaṃ chandataḥ pratigamyatām", "category": "Epic, Ramayana", "book": "Ramayana", "position": "Kanda 6, Sarga 016, Verse 017"}
{"quote": "praviśya nagarīṃ laṅkāṃ bhavadbhyāṃ dhanadānujaḥ vaktavyo rakṣasāṃ rājā yathoktaṃ vacanaṃ mama", "category": "Epic, Ramayana", "book": "Ramayana", "position": "Kanda 6, Sarga 016, Verse 018"}
{"quote": "yad balaṃ ca samāśritya sītāṃ me hṛtavān asi tad darśaya yathākāmaṃ sasainyaḥ sahabāndhavaḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 019"}
{"quote": "śvaḥkāle nagarīṃ laṅkāṃ saprākārāṃ satoraṇām rākṣasaṃ ca balaṃ paśya śarair vidhvaṃsitaṃ mayā", "category": "Epic, Ramayana", "book": "Ramayana", "position": "Kanda 6, Sarga 016, Verse 020"}
{"quote": "ghoraṃ roṣam ahaṃ mokṣye balaṃ dhāraya rāvaṇa śvaḥkāle vajravān vajraṃ dānaveṣv iva vāsavaḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 021"}
{"quote": "iti pratisamādiṣṭau rākṣasau śukasāraṇau āgamya nagarīṃ laṅkām abrūtāṃ rākṣasādhipam", "category": "Epic, Ramayana", "book": "Ramayana", "position": "Kanda 6, Sarga 016, Verse 022"}
{"quote": "vibhīṣaṇagṛhītau tu vadhārhau rākṣaseśvara dṛṣṭvā dharmātmanā muktau rāmeṇāmitatejasā", "category": "Epic, Ramayana", "book": "Ramayana", "position": "Kanda 6, Sarga 016, Verse 023"}
{"quote": "ekasthānagatā yatra catvāraḥ puruṣarṣabhāḥ lokapālopamāḥ śūrāḥ kṛtāstrā dṛḍhavikramāḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 024"}
{"quote": "rāmo dāśarathiḥ śrīmāṃl lakṣmaṇaś ca vibhīṣaṇaḥ sugrīvaś ca mahātejā mahendrasamavikramaḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 025"}
{"quote": "ete śaktāḥ purīṃ laṅkāṃ saprākārāṃ satoraṇām utpāṭya saṃkrāmayituṃ sarve tiṣṭhantu vānarāḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 026"}
{"quote": "yādṛśaṃ tasya rāmasya rūpaṃ praharaṇāni ca vadhiṣyati purīṃ laṅkām ekas tiṣṭhantu te trayaḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 027"}
{"quote": "rāmalakṣmaṇaguptā sā sugrīveṇa ca vāhinī babhūva durdharṣatarā sarvair api surāsuraiḥ", "category": "Epic, Ramayana", "book": "Ramayana", "position": "Kanda 6, Sarga 016, Verse 028"}
{"quote": "prahṛṣṭarūpā dhvajinī vanaukasāṃ mahātmanāṃ saṃprati yoddhum icchatām alaṃ virodhena śamo vidhīyatāṃ pradīyatāṃ dāśarathāya maithilī", "category": "Epic, Ramayana", "book": "Ramayana", "position": "Kanda 6, Sarga 016, Verse 029"}
{"quote": "tad vacaḥ pathyam aklībaṃ sāraṇenābhibhāṣitam niśamya rāvaṇo rājā pratyabhāṣata sāraṇam", "category": "Epic, Ramayana", "book": "Ramayana", "position": "Kanda 6, Sarga 017, Verse 001"}
{"quote": "yadi mām abhiyuñjīran devagandharvadānavāḥ naiva sītāṃ pradāsyāmi sarvalokabhayād api", "category": "Epic, Ramayana", "book": "Ramayana", "position": "Kanda 6, Sarga 017, Verse 002"}
{"quote": "tvaṃ tu saumya paritrasto haribhir nirjito bhṛśam pratipradānam adyaiva sītāyāḥ sādhu manyase ko hi nāma sapatno māṃ samare jetum arhati", "category": "Epic, Ramayana", "book": "Ramayana", "position": "Kanda 6, Sarga 017, Verse 003"}
{"quote": "ity uktvā paruṣaṃ vākyaṃ rāvaṇo rākṣasādhipaḥ āruroha tataḥ śrīmān prāsādaṃ himapāṇḍuram bahutālasamutsedhaṃ rāvaṇo 'tha didṛkṣayā", "category": "Epic, Ramayana", "book": "Ramayana", "position": "Kanda 6, Sarga 017, Verse 004"}
{"quote": "tābhyāṃ carābhyāṃ sahito rāvaṇaḥ krodhamūrchitaḥ paśyamānaḥ samudraṃ ca parvatāṃś ca vanāni ca dadarśa pṛthivīdeśaṃ susaṃpūrṇaṃ plavaṃgamaiḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 005"}
{"quote": "tad apāram asaṃkhyeyaṃ vānarāṇāṃ mahad balam ālokya rāvaṇo rājā paripapraccha sāraṇam", "category": "Epic, Ramayana", "book": "Ramayana", "position": "Kanda 6, Sarga 017, Verse 006"}
{"quote": "eṣāṃ vānaramukhyānāṃ ke śūrāḥ ke mahābalāḥ ke pūrvam abhivartante mahotsāhāḥ samantataḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 007"}
{"quote": "keṣāṃ śṛṇoti sugrīvaḥ ke vā yūthapayūthapāḥ sāraṇācakṣva me sarvaṃ ke pradhānāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 008"}
{"quote": "sāraṇo rākṣasendrasya vacanaṃ paripṛcchataḥ ācacakṣe 'tha mukhyajño mukhyāṃs tāṃs tu vanaukasaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 009"}
{"quote": "eṣa yo 'bhimukho laṅkāṃ nardaṃs tiṣṭhati vānaraḥ yūthapānāṃ sahasrāṇāṃ śatena parivāritaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 010"}
{"quote": "yasya ghoṣeṇa mahatā saprākārā satoraṇā laṅkā pravepate sarvā saśailavanakānanā", "category": "Epic, Ramayana", "book": "Ramayana", "position": "Kanda 6, Sarga 017, Verse 011"}
{"quote": "sarvaśākhāmṛgendrasya sugrīvasya mahātmanaḥ balāgre tiṣṭhate vīro nīlo nāmaiṣa yūthapaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 012"}
{"quote": "bāhū pragṛhya yaḥ padbhyāṃ mahīṃ gacchati vīryavān laṅkām abhimukhaḥ kopād abhīkṣṇaṃ ca vijṛmbhate", "category": "Epic, Ramayana", "book": "Ramayana", "position": "Kanda 6, Sarga 017, Verse 013"}
{"quote": "giriśṛṅgapratīkāśaḥ padmakiñjalkasaṃnibhaḥ sphoṭayaty abhisaṃrabdho lāṅgūlaṃ ca punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 014"}
{"quote": "yasya lāṅgūlaśabdena svanantīva diśo daśa eṣa vānararājena surgrīveṇābhiṣecitaḥ yauvarājye 'ṅgado nāma tvām āhvayati saṃyuge", "category": "Epic, Ramayana", "book": "Ramayana", "position": "Kanda 6, Sarga 017, Verse 015"}
{"quote": "ye tu viṣṭabhya gātrāṇi kṣveḍayanti nadanti ca utthāya ca vijṛmbhante krodhena haripuṃgavāḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 016"}
{"quote": "ete duṣprasahā ghorāś caṇḍāś caṇḍaparākramāḥ aṣṭau śatasahasrāṇi daśakoṭiśatāni ca", "category": "Epic, Ramayana", "book": "Ramayana", "position": "Kanda 6, Sarga 017, Verse 017"}
{"quote": "ya enam anugacchanti vīrāś candanavāsinaḥ eṣa āśaṃsate laṅkāṃ svenānīkena marditum", "category": "Epic, Ramayana", "book": "Ramayana", "position": "Kanda 6, Sarga 017, Verse 018"}
{"quote": "śveto rajatasaṃkāśaḥ sabalo bhīmavikramaḥ buddhimān vānaraḥ śūras triṣu lokeṣu viśrutaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 019"}
{"quote": "tūrṇaṃ sugrīvam āgamya punar gacchati vānaraḥ vibhajan vānarīṃ senām anīkāni praharṣayan", "category": "Epic, Ramayana", "book": "Ramayana", "position": "Kanda 6, Sarga 017, Verse 020"}
{"quote": "yaḥ purā gomatītīre ramyaṃ paryeti parvatam nāmnā saṃkocano nāma nānānagayuto giriḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 021"}
{"quote": "tatra rājyaṃ praśāsty eṣa kumudo nāma yūthapaḥ yo 'sau śatasahasrāṇāṃ sahasraṃ parikarṣati", "category": "Epic, Ramayana", "book": "Ramayana", "position": "Kanda 6, Sarga 017, Verse 022"}
{"quote": "yasya vālā bahuvyāmā dīrghalāṅgūlam āśritāḥ tāmrāḥ pītāḥ sitāḥ śvetāḥ prakīrṇā ghorakarmaṇaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 023"}
{"quote": "adīno roṣaṇaś caṇḍaḥ saṃgrāmam abhikāṅkṣati eṣaivāśaṃsate laṅkāṃ svenānīkena marditum", "category": "Epic, Ramayana", "book": "Ramayana", "position": "Kanda 6, Sarga 017, Verse 024"}
{"quote": "yas tv eṣa siṃhasaṃkāśaḥ kapilo dīrghakesaraḥ nibhṛtaḥ prekṣate laṅkāṃ didhakṣann iva cakṣuṣā", "category": "Epic, Ramayana", "book": "Ramayana", "position": "Kanda 6, Sarga 017, Verse 025"}
{"quote": "vindhyaṃ kṛṣṇagiriṃ sahyaṃ parvataṃ ca sudarśanam rājan satatam adhyāste rambho nāmaiṣa yūthapaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 026"}
{"quote": "śataṃ śatasahasrāṇāṃ triṃśac ca hariyūthapāḥ parivāryānugacchanti laṅkāṃ marditum ojasā", "category": "Epic, Ramayana", "book": "Ramayana", "position": "Kanda 6, Sarga 017, Verse 027"}
{"quote": "yas tu karṇau vivṛṇute jṛmbhate ca punaḥ punaḥ na ca saṃvijate mṛtyor na ca yūthād vidhāvati", "category": "Epic, Ramayana", "book": "Ramayana", "position": "Kanda 6, Sarga 017, Verse 028"}
{"quote": "mahābalo vītabhayo ramyaṃ sālveya parvatam rājan satatam adhyāste śarabho nāma yūthapaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 029"}
{"quote": "etasya balinaḥ sarve vihārā nāma yūthapāḥ rājañ śatasahasrāṇi catvāriṃśat tathaiva ca", "category": "Epic, Ramayana", "book": "Ramayana", "position": "Kanda 6, Sarga 017, Verse 030"}
{"quote": "yas tu megha ivākāśaṃ mahān āvṛtya tiṣṭhati madhye vānaravīrāṇāṃ surāṇām iva vāsavaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 031"}
{"quote": "bherīṇām iva saṃnādo yasyaiṣa śrūyate mahān ghoraḥ śākhāmṛgendrāṇāṃ saṃgrāmam abhikāṅkṣatām", "category": "Epic, Ramayana", "book": "Ramayana", "position": "Kanda 6, Sarga 017, Verse 032"}
{"quote": "eṣa parvatam adhyāste pāriyātram anuttamam yuddhe duṣprasaho nityaṃ panaso nāma yūthapaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 033"}
{"quote": "enaṃ śatasahasrāṇāṃ śatārdhaṃ paryupāsate yūthapā yūthapaśreṣṭhaṃ yeṣāṃ yūthāni bhāgaśaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 034"}
{"quote": "yas tu bhīmāṃ pravalgantīṃ camūṃ tiṣṭhati śobhayan sthitāṃ tīre samudrasya dvitīya iva sāgaraḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 035"}
{"quote": "eṣa dardarasaṃkāśo vinato nāma yūthapaḥ pibaṃś carati parṇāśāṃ nadīnām uttamāṃ nadīm", "category": "Epic, Ramayana", "book": "Ramayana", "position": "Kanda 6, Sarga 017, Verse 036"}
{"quote": "ṣaṣṭiḥ śatasahasrāṇi balam asya plavaṃgamāḥ tvām āhvayati yuddhāya krathano nāma yūthapaḥ", "category": "Epic, Ramayana", "book": "Ramayana", "position": "Kanda 6, Sarga 017, Verse 037"}
{"quote": "yas tu gairikavarṇābhaṃ vapuḥ puṣyati vānaraḥ gavayo nāma tejasvī tvāṃ krodhād abhivartate", "category": "Epic, Ramayana", "book": "Ramayana", "position": "Kanda 6, Sarga 017, Verse 038"}
{"quote": "enaṃ śatasahasrāṇi saptatiḥ paryupāsate eṣa āśaṃsate laṅkāṃ svenānīkena marditum", "category": "Epic, Ramayana", "book": "Ramayana", "position": "Kanda 6, Sarga 017, Verse 039"}
{"quote": "ete duṣprasahā ghorā balinaḥ kāmarūpiṇaḥ yūthapā yūthapaśreṣṭhā yeṣāṃ saṃkhyā na vidyate", "category": "Epic, Ramayana", "book": "Ramayana", "position": "Kanda 6, Sarga 017, Verse 040"}
{"quote": "tāṃs tu te 'haṃ pravakṣyāmi prekṣamāṇasya yūthapān rāghavārthe parākrāntā ye na rakṣanti jīvitam", "category": "Epic, Ramayana", "book": "Ramayana", "position": "Kanda 6, Sarga 018, Verse 001"}
{"quote": "snigdhā yasya bahuśyāmā bālā lāṅgūlam āśritāḥ tāmrāḥ pītāḥ sitāḥ śvetāḥ prakīrṇā ghorakarmaṇaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 002"}
{"quote": "pragṛhītāḥ prakāśante sūryasyeva marīcayaḥ pṛthivyāṃ cānukṛṣyante haro nāmaiṣa yūthapaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 003"}
{"quote": "yaṃ pṛṣṭhato 'nugacchanti śataśo 'tha sahasraśaḥ drumān udyamya sahitā laṅkārohaṇatatparāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 004"}
{"quote": "eṣa koṭīsahasreṇa vānarāṇāṃ mahaujasām ākāṅkṣate tvāṃ saṃgrāme jetuṃ parapuraṃjaya", "category": "Epic, Ramayana", "book": "Ramayana", "position": "Kanda 6, Sarga 018, Verse 005"}
{"quote": "nīlān iva mahāmeghāṃs tiṣṭhato yāṃs tu paśyasi asitāñ janasaṃkāśān yuddhe satyaparākramān", "category": "Epic, Ramayana", "book": "Ramayana", "position": "Kanda 6, Sarga 018, Verse 006"}
{"quote": "nakhadaṃṣṭrāyudhān vīrāṃs tīkṣṇakopān bhayāvahān asaṃkhyeyān anirdeśyān paraṃ pāram ivodadheḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 007"}
{"quote": "parvateṣu ca ye ke cid viṣameṣu nadīṣu ca ete tvām abhivartante rājann ṛṣkāḥ sudāruṇāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 008"}
{"quote": "eṣāṃ madhye sthito rājan bhīmākṣo bhīmadarśanaḥ parjanya iva jīmūtaiḥ samantāt parivāritaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 009"}
{"quote": "ṛkṣavantaṃ giriśreṣṭham adhyāste narmadāṃ piban sarvarkṣāṇām adhipatir dhūmro nāmaiṣa yūthapaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 010"}
{"quote": "yavīyān asya tu bhrātā paśyainaṃ parvatopamam bhrātrā samāno rūpeṇa viśiṣṭas tu parākrame", "category": "Epic, Ramayana", "book": "Ramayana", "position": "Kanda 6, Sarga 018, Verse 011"}
{"quote": "sa eṣa jāmbavān nāma mahāyūthapayūthapaḥ praśānto guruvartī ca saṃprahāreṣv amarṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 012"}
{"quote": "etena sāhyaṃ sumahat kṛtaṃ śakrasya dhīmatā devāsure jāmbavatā labdhāś ca bahavo varāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 013"}
{"quote": "āruhya parvatāgrebhyo mahābhravipulāḥ śilāḥ muñcanti vipulākārā na mṛtyor udvijanti ca", "category": "Epic, Ramayana", "book": "Ramayana", "position": "Kanda 6, Sarga 018, Verse 014"}
{"quote": "rākṣasānāṃ ca sadṛśāḥ piśācānāṃ ca romaśāḥ etasya sainye bahavo vicaranty agnitejasaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 015"}
{"quote": "yaṃ tv enam abhisaṃrabdhaṃ plavamānam iva sthitam prekṣante vānarāḥ sarve sthitaṃ yūthapayūthapam", "category": "Epic, Ramayana", "book": "Ramayana", "position": "Kanda 6, Sarga 018, Verse 016"}
{"quote": "eṣa rājan sahasrākṣaṃ paryupāste harīśvaraḥ balena balasaṃpanno rambho nāmaiṣa yūthapaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 017"}
{"quote": "yaḥ sthitaṃ yojane śailaṃ gacchan pārśvena sevate ūrdhvaṃ tathaiva kāyena gataḥ prāpnoti yojanam", "category": "Epic, Ramayana", "book": "Ramayana", "position": "Kanda 6, Sarga 018, Verse 018"}
{"quote": "yasmān na paramaṃ rūpaṃ catuṣpādeṣu vidyate śrutaḥ saṃnādano nāma vānarāṇāṃ pitāmahaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 019"}
{"quote": "yena yuddhaṃ tadā dattaṃ raṇe śakrasya dhīmatā parājayaś ca na prāptaḥ so 'yaṃ yūthapayūthapaḥ yasya vikramamāṇasya śakrasyeva parākramaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 020"}
{"quote": "eṣa gandharvakanyāyām utpannaḥ kṛṣṇavartmanā purā devāsure yuddhe sāhyārthaṃ tridivaukasām", "category": "Epic, Ramayana", "book": "Ramayana", "position": "Kanda 6, Sarga 018, Verse 021"}
{"quote": "yasya vaiśravaṇo rājā jambūm upaniṣevate yo rājā parvatendrāṇāṃ bahukiṃnarasevinām", "category": "Epic, Ramayana", "book": "Ramayana", "position": "Kanda 6, Sarga 018, Verse 022"}
{"quote": "vihārasukhado nityaṃ bhrātus te rākṣasādhipa tatraiṣa vasati śrīmān balavān vānararṣabhaḥ yuddheṣv akatthano nityaṃ krathano nāma yūthapaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 023"}
{"quote": "vṛtaḥ koṭisahasreṇa harīṇāṃ samupasthitaḥ eṣaivāśaṃsate laṅkāṃ svenānīkena marditum", "category": "Epic, Ramayana", "book": "Ramayana", "position": "Kanda 6, Sarga 018, Verse 024"}
{"quote": "yo gaṅgām anu paryeti trāsayan hastiyūthapān hastināṃ vānarāṇāṃ ca pūrvavairam anusmaran", "category": "Epic, Ramayana", "book": "Ramayana", "position": "Kanda 6, Sarga 018, Verse 025"}
{"quote": "eṣa yūthapatir netā gacchan giriguhāśayaḥ harīṇāṃ vāhinī mukhyo nadīṃ haimavatīm anu", "category": "Epic, Ramayana", "book": "Ramayana", "position": "Kanda 6, Sarga 018, Verse 026"}
{"quote": "uśīra bījam āśritya parvataṃ mandaropamam ramate vānaraśreṣṭho divi śakra iva svayam", "category": "Epic, Ramayana", "book": "Ramayana", "position": "Kanda 6, Sarga 018, Verse 027"}
{"quote": "enaṃ śatasahasrāṇāṃ sahasram abhivartate eṣa durmarṣaṇo rājan pramāthī nāma yūthapaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 028"}
{"quote": "vātenevoddhataṃ meghaṃ yam enam anupaśyasi vivartamānaṃ bahuśo yatraitad bahulaṃ rajaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 029"}
{"quote": "ete 'sitamukhā ghorā golāṅgūlā mahābalāḥ śataṃ śatasahasrāṇi dṛṣṭvā vai setubandhanam", "category": "Epic, Ramayana", "book": "Ramayana", "position": "Kanda 6, Sarga 018, Verse 030"}
{"quote": "golāṅgūlaṃ mahāvegaṃ gavākṣaṃ nāma yūthapam parivāryābhivartante laṅkāṃ marditum ojasā", "category": "Epic, Ramayana", "book": "Ramayana", "position": "Kanda 6, Sarga 018, Verse 031"}
{"quote": "bhramarācaritā yatra sarvakāmaphaladrumāḥ yaṃ sūryatulyavarṇābham anuparyeti parvatam", "category": "Epic, Ramayana", "book": "Ramayana", "position": "Kanda 6, Sarga 018, Verse 032"}
{"quote": "yasya bhāsā sadā bhānti tadvarṇā mṛgapakṣiṇaḥ yasya prasthaṃ mahātmāno na tyajanti maharṣayaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 033"}
{"quote": "tatraiṣa ramate rājan ramye kāñcanaparvate mukhyo vānaramukhyānāṃ kesarī nāma yūthapaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 034"}
{"quote": "ṣaṣṭir girisahasrāṇāṃ ramyāḥ kāñcanaparvatāḥ teṣāṃ madhye girivaras tvam ivānagha rakṣasām", "category": "Epic, Ramayana", "book": "Ramayana", "position": "Kanda 6, Sarga 018, Verse 035"}
{"quote": "tatraite kapilāḥ śvetās tāmrāsyā madhupiṅgalāḥ nivasanty uttamagirau tīkṣṇadaṃṣṭrānakhāyudhāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 036"}
{"quote": "siṃha iva caturdaṃṣṭrā vyāghrā iva durāsadāḥ sarve vaiśvanarasamā jvalitāśīviṣopamāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 037"}
{"quote": "sudīrghāñcitalāṅgūlā mattamātaṃgasaṃnibhāḥ mahāparvatasaṃkāśā mahājīmūtanisvanāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 038"}
{"quote": "eṣa caiṣām adhipatir madhye tiṣṭhati vīryavān nāmnā pṛthivyāṃ vikhyāto rājañ śatabalīti yaḥ eṣaivāśaṃsate laṅkāṃ svenānīkena marditum", "category": "Epic, Ramayana", "book": "Ramayana", "position": "Kanda 6, Sarga 018, Verse 039"}
{"quote": "gajo gavākṣo gavayo nalo nīlaś ca vānaraḥ ekaika eva yūthānāṃ koṭibhir daśabhir vṛtaḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 040"}
{"quote": "tathānye vānaraśreṣṭhā vindhyaparvatavāsinaḥ na śakyante bahutvāt tu saṃkhyātuṃ laghuvikramāḥ", "category": "Epic, Ramayana", "book": "Ramayana", "position": "Kanda 6, Sarga 018, Verse 041"}
{"quote": "sarve mahārāja mahāprabhāvāḥ sarve mahāśailanikāśakāyāḥ sarve samarthāḥ pṛthivīṃ kṣaṇena kartuṃ pravidhvastavikīrṇaśailām", "category": "Epic, Ramayana", "book": "Ramayana", "position": "Kanda 6, Sarga 018, Verse 042"}
{"quote": "sāraṇasya vacaḥ śrutvā rāvaṇaṃ rākṣasādhipam balam ālokayan sarvaṃ śuko vākyam athābravīt", "category": "Epic, Ramayana", "book": "Ramayana", "position": "Kanda 6, Sarga 019, Verse 001"}
{"quote": "sthitān paśyasi yān etān mattān iva mahādvipān nyagrodhān iva gāṅgeyān sālān haimavatīn iva", "category": "Epic, Ramayana", "book": "Ramayana", "position": "Kanda 6, Sarga 019, Verse 002"}
{"quote": "ete duṣprasahā rājan balinaḥ kāmarūpiṇaḥ daityadānavasaṃkāśā yuddhe devaparākramāḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 003"}
{"quote": "eṣāṃ koṭisahasrāṇi nava pañcaca sapta ca tathā śaṅkhasahasrāṇi tathā vṛndaśatāni ca", "category": "Epic, Ramayana", "book": "Ramayana", "position": "Kanda 6, Sarga 019, Verse 004"}
{"quote": "ete sugrīvasacivāḥ kiṣkindhānilayāḥ sadā harayo devagandharvair utpannāḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 005"}
{"quote": "yau tau paśyasi tiṣṭhantau kumārau devarūpiṇau maindaś ca dvividaś cobhau tābhyāṃ nāsti samo yudhi", "category": "Epic, Ramayana", "book": "Ramayana", "position": "Kanda 6, Sarga 019, Verse 006"}
{"quote": "brahmaṇā samanujñātāv amṛtaprāśināv ubhau āśaṃsete yudhā laṅkām etau marditum ojasā", "category": "Epic, Ramayana", "book": "Ramayana", "position": "Kanda 6, Sarga 019, Verse 007"}
{"quote": "yāv etāv etayoḥ pārśve sthitau parvatasaṃnibhau sumukho vimukhaś caiva mṛtyuputrau pituḥ samau", "category": "Epic, Ramayana", "book": "Ramayana", "position": "Kanda 6, Sarga 019, Verse 008"}
{"quote": "yaṃ tu paśyasi tiṣṭhantaṃ prabhinnam iva kuñjaram yo balāt kṣobhayet kruddhaḥ samudram api vānaraḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 009"}
{"quote": "eṣo 'bhigantā laṅkāyā vaidehyās tava ca prabho enaṃ paśya purā dṛṣṭaṃ vānaraṃ punar āgatam", "category": "Epic, Ramayana", "book": "Ramayana", "position": "Kanda 6, Sarga 019, Verse 010"}
{"quote": "jyeṣṭhaḥ kesariṇaḥ putro vātātmaja iti śrutaḥ hanūmān iti vikhyāto laṅghito yena sāgaraḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 011"}
{"quote": "kāmarūpī hariśreṣṭho balarūpasamanvitaḥ anivāryagatiś caiva yathā satatagaḥ prabhuḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 012"}
{"quote": "udyantaṃ bhāskaraṃ dṛṣṭvā bālaḥ kila pipāsitaḥ triyojanasahasraṃ tu adhvānam avatīrya hi", "category": "Epic, Ramayana", "book": "Ramayana", "position": "Kanda 6, Sarga 019, Verse 013"}
{"quote": "ādityam āhariṣyāmi na me kṣut pratiyāsyati iti saṃcintya manasā puraiṣa baladarpitaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 014"}
{"quote": "anādhṛṣyatamaṃ devam api devarṣidānavaiḥ anāsādyaiva patito bhāskarodayane girau", "category": "Epic, Ramayana", "book": "Ramayana", "position": "Kanda 6, Sarga 019, Verse 015"}
{"quote": "patitasya kaper asya hanur ekā śilātale kiṃ cid bhinnā dṛḍhahanor hanūmān eṣa tena vai", "category": "Epic, Ramayana", "book": "Ramayana", "position": "Kanda 6, Sarga 019, Verse 016"}
{"quote": "satyam āgamayogena mamaiṣa vidito hariḥ nāsya śakyaṃ balaṃ rūpaṃ prabhāvo vānubhāṣitum", "category": "Epic, Ramayana", "book": "Ramayana", "position": "Kanda 6, Sarga 019, Verse 017"}
{"quote": "eṣa āśaṃsate laṅkām eko marditum ojasā yaś caiṣo 'nantaraḥ śūraḥ śyāmaḥ padmanibhekṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 018"}
{"quote": "ikṣvākūṇām atiratho loke vikhyāta pauruṣaḥ yasmin na calate dharmo yo dharmaṃ nātivartate", "category": "Epic, Ramayana", "book": "Ramayana", "position": "Kanda 6, Sarga 019, Verse 019"}
{"quote": "yo brāhmam astraṃ vedāṃś ca veda vedavidāṃ varaḥ yo bhindyād gaganaṃ bāṇaiḥ parvatāṃś cāpi dārayet", "category": "Epic, Ramayana", "book": "Ramayana", "position": "Kanda 6, Sarga 019, Verse 020"}
{"quote": "yasya mṛtyor iva krodhaḥ śakrasyeva parākramaḥ sa eṣa rāmas tvāṃ yoddhuṃ rājan samabhivartate", "category": "Epic, Ramayana", "book": "Ramayana", "position": "Kanda 6, Sarga 019, Verse 021"}
{"quote": "yaś caiṣa dakṣiṇe pārśve śuddhajāmbūnadaprabhaḥ viśālavakṣās tāmrākṣo nīlakuñcitamūrdhajaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 022"}
{"quote": "eṣo 'sya lakṣmaṇo nāma bhrātā prāṇasamaḥ priyaḥ naye yuddhe ca kuśalaḥ sarvaśāstraviśāradaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 023"}
{"quote": "amarṣī durjayo jetā vikrānto buddhimān balī rāmasya dakṣiṇo bāhur nityaṃ prāṇo bahiścaraḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 024"}
{"quote": "na hy eṣa rāghavasyārthe jīvitaṃ parirakṣati eṣaivāśaṃsate yuddhe nihantuṃ sarvarākṣasān", "category": "Epic, Ramayana", "book": "Ramayana", "position": "Kanda 6, Sarga 019, Verse 025"}
{"quote": "yas tu savyam asau pakṣaṃ rāmasyāśritya tiṣṭhati rakṣogaṇaparikṣipto rājā hy eṣa vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 026"}
{"quote": "śrīmatā rājarājena laṅkāyām abhiṣecitaḥ tvām eva pratisaṃrabdho yuddhāyaiṣo 'bhivartate", "category": "Epic, Ramayana", "book": "Ramayana", "position": "Kanda 6, Sarga 019, Verse 027"}
{"quote": "yaṃ tu paśyasi tiṣṭhantaṃ madhye girim ivācalam sarvaśākhāmṛgendrāṇāṃ bhartāram aparājitam", "category": "Epic, Ramayana", "book": "Ramayana", "position": "Kanda 6, Sarga 019, Verse 028"}
{"quote": "tejasā yaśasā buddhyā jñānenābhijanena ca yaḥ kapīn ati babhrāja himavān iva parvatān", "category": "Epic, Ramayana", "book": "Ramayana", "position": "Kanda 6, Sarga 019, Verse 029"}
{"quote": "kiṣkindhāṃ yaḥ samadhyāste guhāṃ sagahanadrumām durgāṃ parvatadurgasthāṃ pradhānaiḥ saha yūthapaiḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 030"}
{"quote": "yasyaiṣā kāñcanī mālā śobhate śatapuṣkarā kāntā devamanuṣyāṇāṃ yasyāṃ lakṣmīḥ pratiṣṭhitā", "category": "Epic, Ramayana", "book": "Ramayana", "position": "Kanda 6, Sarga 019, Verse 031"}
{"quote": "etāṃ ca mālāṃ tārāṃ ca kapirājyaṃ ca śāśvatam sugrīvo vālinaṃ hatvā rāmeṇa pratipāditaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 032"}
{"quote": "evaṃ koṭisahasreṇa śaṅkūnāṃ ca śatena ca sugrīvo vānarendras tvāṃ yuddhārtham abhivartate", "category": "Epic, Ramayana", "book": "Ramayana", "position": "Kanda 6, Sarga 019, Verse 033"}
{"quote": "imāṃ mahārājasamīkṣya vāhinīm upasthitāṃ prajvalitagrahopamām tataḥ prayatnaḥ paramo vidhīyatāṃ yathā jayaḥ syān na paraiḥ parājayaḥ", "category": "Epic, Ramayana", "book": "Ramayana", "position": "Kanda 6, Sarga 019, Verse 034"}
{"quote": "śukena tu samākhyātāṃs tān dṛṣṭvā hariyūthapān samīpasthaṃ ca rāmasya bhrātaraṃ svaṃ vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 020, Verse 001"}
{"quote": "lakṣmaṇaṃ ca mahāvīryaṃ bhujaṃ rāmasya dakṣiṇam sarvavānararājaṃ ca sugrīvaṃ bhīmavikramam", "category": "Epic, Ramayana", "book": "Ramayana", "position": "Kanda 6, Sarga 020, Verse 002"}
{"quote": "kiṃ cid āvignahṛdayo jātakrodhaś ca rāvaṇaḥ bhartsayām āsa tau vīrau kathānte śukasāraṇau", "category": "Epic, Ramayana", "book": "Ramayana", "position": "Kanda 6, Sarga 020, Verse 003"}
{"quote": "adhomukhau tau praṇatāv abravīc chukasāraṇau roṣagadgadayā vācā saṃrabdhaḥ paruṣaṃ vacaḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 004"}
{"quote": "na tāvat sadṛśaṃ nāma sacivair upajīvibhiḥ vipriyaṃ nṛpater vaktuṃ nigrahapragrahe vibhoḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 005"}
{"quote": "ripūṇāṃ pratikūlānāṃ yuddhārtham abhivartatām ubhābhyāṃ sadṛśaṃ nāma vaktum aprastave stavam", "category": "Epic, Ramayana", "book": "Ramayana", "position": "Kanda 6, Sarga 020, Verse 006"}
{"quote": "ācāryā guravo vṛddhā vṛthā vāṃ paryupāsitāḥ sāraṃ yad rājaśāstrāṇām anujīvyaṃ na gṛhyate", "category": "Epic, Ramayana", "book": "Ramayana", "position": "Kanda 6, Sarga 020, Verse 007"}
{"quote": "gṛhīto vā na vijñāto bhāro jñānasya vochyate īdṛśaiḥ sacivair yukto mūrkhair diṣṭyā dharāmy aham", "category": "Epic, Ramayana", "book": "Ramayana", "position": "Kanda 6, Sarga 020, Verse 008"}
{"quote": "kiṃ nu mṛtyor bhayaṃ nāsti māṃ vaktuṃ paruṣaṃ vacaḥ yasya me śāsato jihvā prayacchati śubhāśubham", "category": "Epic, Ramayana", "book": "Ramayana", "position": "Kanda 6, Sarga 020, Verse 009"}
{"quote": "apy eva dahanaṃ spṛṣṭvā vane tiṣṭhanti pādapāḥ rājadoṣaparāmṛṣṭās tiṣṭhante nāparādhinaḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 010"}
{"quote": "hanyām aham imau pāpau śatrupakṣapraśaṃsakau yadi pūrvopakārair me na krodho mṛdutāṃ vrajet", "category": "Epic, Ramayana", "book": "Ramayana", "position": "Kanda 6, Sarga 020, Verse 011"}
{"quote": "apadhvaṃsata gacchadhvaṃ saṃnikarṣād ito mama na hi vāṃ hantum icchāmi smarann upakṛtāni vām hatāv eva kṛtaghnau tau mayi snehaparāṅmukhau", "category": "Epic, Ramayana", "book": "Ramayana", "position": "Kanda 6, Sarga 020, Verse 012"}
{"quote": "evam uktau tu savrīḍau tāv ubhau śukasāraṇau rāvaṇaṃ jayaśabdena pratinandyābhiniḥsṛtau", "category": "Epic, Ramayana", "book": "Ramayana", "position": "Kanda 6, Sarga 020, Verse 013"}
{"quote": "abravīt sa daśagrīvaḥ samīpasthaṃ mahodaram upasthāpaya śīghraṃ me cārān nītiviśāradān", "category": "Epic, Ramayana", "book": "Ramayana", "position": "Kanda 6, Sarga 020, Verse 014"}
{"quote": "tataś carāḥ saṃtvaritāḥ prāptāḥ pārthivaśāsanāt upasthitāḥ prāñjalayo vardhayitvā jayāśiṣā", "category": "Epic, Ramayana", "book": "Ramayana", "position": "Kanda 6, Sarga 020, Verse 015"}
{"quote": "tān abravīt tato vākyaṃ rāvaṇo rākṣasādhipaḥ cārān pratyayikāñ śūrān bhaktān vigatasādhvasān", "category": "Epic, Ramayana", "book": "Ramayana", "position": "Kanda 6, Sarga 020, Verse 016"}
{"quote": "ito gacchata rāmasya vyavasāyaṃ parīkṣatha mantreṣv abhyantarā ye 'sya prītyā tena samāgatāḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 017"}
{"quote": "kathaṃ svapiti jāgarti kim anyac ca kariṣyati vijñāya nipuṇaṃ sarvam āgantavyam aśeṣataḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 018"}
{"quote": "cāreṇa viditaḥ śatruḥ paṇḍitair vasudhādhipaiḥ yuddhe svalpena yatnena samāsādya nirasyate", "category": "Epic, Ramayana", "book": "Ramayana", "position": "Kanda 6, Sarga 020, Verse 019"}
{"quote": "cārās tu te tathety uktvā prahṛṣṭā rākṣaseśvaram kṛtvā pradakṣiṇaṃ jagmur yatra rāmaḥ salakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 020"}
{"quote": "te suvelasya śailasya samīpe rāmalakṣmaṇau pracchannā dadṛśur gatvā sasugrīvavibhīṣaṇau", "category": "Epic, Ramayana", "book": "Ramayana", "position": "Kanda 6, Sarga 020, Verse 021"}
{"quote": "te tu dharmātmanā dṛṣṭā rākṣasendreṇa rākṣasāḥ vibhīṣaṇena tatrasthā nigṛhītā yadṛcchayā", "category": "Epic, Ramayana", "book": "Ramayana", "position": "Kanda 6, Sarga 020, Verse 022"}
{"quote": "vānarair arditās te tu vikrāntair laghuvikramaiḥ punar laṅkām anuprāptāḥ śvasanto naṣṭacetasaḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 023"}
{"quote": "tato daśagrīvam upasthitās te cārā bahirnityacarā niśācarāḥ gireḥ suvelasya samīpavāsinaṃ nyavedayan bhīmabalaṃ mahābalāḥ", "category": "Epic, Ramayana", "book": "Ramayana", "position": "Kanda 6, Sarga 020, Verse 024"}
{"quote": "tatas tam akṣobhya balaṃ laṅkādhipataye carāḥ suvele rāghavaṃ śaile niviṣṭaṃ pratyavedayan", "category": "Epic, Ramayana", "book": "Ramayana", "position": "Kanda 6, Sarga 021, Verse 001"}
{"quote": "cārāṇāṃ rāvaṇaḥ śrutvā prāptaṃ rāmaṃ mahābalam jātodvego 'bhavat kiṃ cic chārdūlaṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 021, Verse 002"}
{"quote": "ayathāvac ca te varṇo dīnaś cāsi niśācara nāsi kaccid amitrāṇāṃ kruddhānāṃ vaśam āgataḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 003"}
{"quote": "iti tenānuśiṣṭas tu vācaṃ mandam udīrayat tadā rākṣasaśārdūlaṃ śārdūlo bhayavihvalaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 004"}
{"quote": "na te cārayituṃ śakyā rājan vānarapuṃgavāḥ vikrāntā balavantaś ca rāghaveṇa ca rakṣitāḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 005"}
{"quote": "nāpi saṃbhāṣituṃ śakyāḥ saṃpraśno 'tra na labhyate sarvato rakṣyate panthā vānaraiḥ parvatopamaiḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 006"}
{"quote": "praviṣṭamātre jñāto 'haṃ bale tasminn acārite balād gṛhīto bahubhir bahudhāsmi vidāritaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 007"}
{"quote": "jānubhir muṣṭibhir dantais talaiś cābhihato bhṛśam pariṇīto 'smi haribhir balavadbhir amarṣaṇaiḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 008"}
{"quote": "pariṇīya ca sarvatra nīto 'haṃ rāmasaṃsadam rudhirādigdhasarvāṅgo vihvalaś calitendriyaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 009"}
{"quote": "haribhir vadhyamānaś ca yācamānaḥ kṛtāñjaliḥ rāghaveṇa paritrāto jīvāmi ha yadṛcchayā", "category": "Epic, Ramayana", "book": "Ramayana", "position": "Kanda 6, Sarga 021, Verse 010"}
{"quote": "eṣa śailaiḥ śilābhiś ca pūrayitvā mahārṇavam dvāram āśritya laṅkāyā rāmas tiṣṭhati sāyudhaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 011"}
{"quote": "garuḍavyūham āsthāya sarvato haribhir vṛtaḥ māṃ visṛjya mahātejā laṅkām evābhivartate", "category": "Epic, Ramayana", "book": "Ramayana", "position": "Kanda 6, Sarga 021, Verse 012"}
{"quote": "purā prākāram āyāti kṣipram ekataraṃ kuru sītāṃ cāsmai prayacchāśu suyuddhaṃ vā pradīyatām", "category": "Epic, Ramayana", "book": "Ramayana", "position": "Kanda 6, Sarga 021, Verse 013"}
{"quote": "manasā saṃtatāpātha tac chrutvā rākṣasādhipaḥ śārdūlasya mahad vākyam athovāca sa rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 014"}
{"quote": "yadi māṃ pratiyudhyeran devagandharvadānavāḥ naiva sītāṃ pradāsyāmi sarvalokabhayād api", "category": "Epic, Ramayana", "book": "Ramayana", "position": "Kanda 6, Sarga 021, Verse 015"}
{"quote": "evam uktvā mahātejā rāvaṇaḥ punar abravīt cāritā bhavatā senā ke 'tra śūrāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 016"}
{"quote": "kīdṛśāḥ kiṃprabhāvāś ca vānarā ye durāsadāḥ kasya putrāś ca pautrāś ca tattvam ākhyāhi rākṣasa", "category": "Epic, Ramayana", "book": "Ramayana", "position": "Kanda 6, Sarga 021, Verse 017"}
{"quote": "tatr atra pratipatsyāmi jñātvā teṣāṃ balābalam avaśyaṃ balasaṃkhyānaṃ kartavyaṃ yuddham icchatā", "category": "Epic, Ramayana", "book": "Ramayana", "position": "Kanda 6, Sarga 021, Verse 018"}
{"quote": "athaivam uktaḥ śārdūlo rāvaṇenottamaś caraḥ idaṃ vacanam ārebhe vaktuṃ rāvaṇasaṃnidhau", "category": "Epic, Ramayana", "book": "Ramayana", "position": "Kanda 6, Sarga 021, Verse 019"}
{"quote": "atharkṣarajasaḥ putro yudhi rājan sudurjayaḥ gadgadasyātha putro 'tra jāmbavān iti viśrutaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 020"}
{"quote": "gadgadasyaiva putro 'nyo guruputraḥ śatakratoḥ kadanaṃ yasya putreṇa kṛtam ekena rakṣasām", "category": "Epic, Ramayana", "book": "Ramayana", "position": "Kanda 6, Sarga 021, Verse 021"}
{"quote": "suṣeṇaś cāpi dharmātmā putro dharmasya vīryavān saumyaḥ somātmajaś cātra rājan dadhimukhaḥ kapiḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 022"}
{"quote": "sumukho durmukhaś cātra vegadarśī ca vānaraḥ mṛtyur vānararūpeṇa nūnaṃ sṛṣṭaḥ svayambhuvā", "category": "Epic, Ramayana", "book": "Ramayana", "position": "Kanda 6, Sarga 021, Verse 023"}
{"quote": "putro hutavahasyātha nīlaḥ senāpatiḥ svayam anilasya ca putro 'tra hanūmān iti viśrutaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 024"}
{"quote": "naptā śakrasya durdharṣo balavān aṅgado yuvā maindaś ca dvividaś cobhau balināv aśvisaṃbhavau", "category": "Epic, Ramayana", "book": "Ramayana", "position": "Kanda 6, Sarga 021, Verse 025"}
{"quote": "putrā vaivasvatasyātra pañcakālāntakopamāḥ gajo gavākṣo gavayaḥ śarabho gandhamādanaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 026"}
{"quote": "śveto jyotirmukhaś cātra bhāskarasyātmasaṃbhavau varuṇasya ca putro 'tha hemakūṭaḥ plavaṃgamaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 027"}
{"quote": "viśvakarmasuto vīro nalaḥ plavagasattamaḥ vikrānto vegavān atra vasuputraḥ sudurdharaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 028"}
{"quote": "daśavānarakoṭyaś ca śūrāṇāṃ yuddhakāṅkṣiṇām śrīmatāṃ devaputrāṇāṃ śeṣān nākhyātum utsahe", "category": "Epic, Ramayana", "book": "Ramayana", "position": "Kanda 6, Sarga 021, Verse 029"}
{"quote": "putro daśarathasyaiṣa siṃhasaṃhanano yuvā dūṣaṇo nihato yena kharaś ca triśirās tathā", "category": "Epic, Ramayana", "book": "Ramayana", "position": "Kanda 6, Sarga 021, Verse 030"}
{"quote": "nāsti rāmasya sadṛśo vikrame bhuvi kaś cana virādho nihato yena kabandhaś cāntakopamaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 031"}
{"quote": "vaktuṃ na śakto rāmasya naraḥ kaś cid guṇān kṣitau janasthānagatā yena tāvanto rākṣasā hatāḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 032"}
{"quote": "lakṣmaṇaś cātra dharmātmā mātaṃgānām ivarṣabhaḥ yasya bāṇapathaṃ prāpya na jīved api vāsavaḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 033"}
{"quote": "rākṣasānāṃ variṣṭhaś ca tava bhrātā vibhīṣaṇaḥ parigṛhya purīṃ laṅkāṃ rāghavasya hite rataḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 034"}
{"quote": "iti sarvaṃ samākhyātaṃ tavedaṃ vānaraṃ balam suvele 'dhiṣṭhitaṃ śaile śeṣakārye bhavān gatiḥ", "category": "Epic, Ramayana", "book": "Ramayana", "position": "Kanda 6, Sarga 021, Verse 035"}
{"quote": "tatas tam akṣobhyabalaṃ laṅkāyāṃ nṛpateś caraḥ suvele rāghavaṃ śaile niviṣṭaṃ pratyavedayan", "category": "Epic, Ramayana", "book": "Ramayana", "position": "Kanda 6, Sarga 022, Verse 001"}
{"quote": "cārāṇāṃ rāvaṇaḥ śrutvā prāptaṃ rāmaṃ mahābalam jātodvego 'bhavat kiṃ cit sacivāṃś cedam abravīt", "category": "Epic, Ramayana", "book": "Ramayana", "position": "Kanda 6, Sarga 022, Verse 002"}
{"quote": "mantriṇaḥ śīghram āyāntu sarve vai susamāhitāḥ ayaṃ no mantrakālo hi saṃprāpta iva rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 003"}
{"quote": "tasya tac chāsanaṃ śrutvā mantriṇo 'bhyāgaman drutam tataḥ saṃmantrayām āsa sacivai rākṣasaiḥ saha", "category": "Epic, Ramayana", "book": "Ramayana", "position": "Kanda 6, Sarga 022, Verse 004"}
{"quote": "mantrayitvā sa durdharṣaḥ kṣamaṃ yat samanantaram visarjayitvā sacivān praviveśa svam ālayam", "category": "Epic, Ramayana", "book": "Ramayana", "position": "Kanda 6, Sarga 022, Verse 005"}
{"quote": "tato rākṣasam āhūya vidyujjihvaṃ mahābalam māyāvidaṃ mahāmāyaḥ prāviśad yatra maithilī", "category": "Epic, Ramayana", "book": "Ramayana", "position": "Kanda 6, Sarga 022, Verse 006"}
{"quote": "vidyujjihvaṃ ca māyājñam abravīd rākṣasādhipaḥ mohayiṣyāmahe sītāṃ māyayā janakātmajām", "category": "Epic, Ramayana", "book": "Ramayana", "position": "Kanda 6, Sarga 022, Verse 007"}
{"quote": "śiro māyāmayaṃ gṛhya rāghavasya niśācara māṃ tvaṃ samupatiṣṭhasva mahac ca saśaraṃ dhanuḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 008"}
{"quote": "evam uktas tathety āha vidyujjihvo niśācaraḥ tasya tuṣṭo 'bhavad rājā pradadau ca vibhūṣaṇam", "category": "Epic, Ramayana", "book": "Ramayana", "position": "Kanda 6, Sarga 022, Verse 009"}
{"quote": "aśokavanikāyāṃ tu praviveśa mahābalaḥ tato dīnām adainyārhāṃ dadarśa dhanadānujaḥ adhomukhīṃ śokaparām upaviṣṭāṃ mahītale", "category": "Epic, Ramayana", "book": "Ramayana", "position": "Kanda 6, Sarga 022, Verse 010"}
{"quote": "bhartāram eva dhyāyantīm aśokavanikāṃ gatām upāsyamānāṃ ghorābhī rākṣasībhir adūrataḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 011"}
{"quote": "upasṛtya tataḥ sītāṃ praharṣan nāma kīrtayan idaṃ ca vacanaṃ dhṛṣṭam uvāca janakātmajām", "category": "Epic, Ramayana", "book": "Ramayana", "position": "Kanda 6, Sarga 022, Verse 012"}
{"quote": "sāntvyamānā mayā bhadre yam upāśritya valgase khara hantā sa te bhartā rāghavaḥ samare hataḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 013"}
{"quote": "chinnaṃ te sarvato mūlaṃ darpas te nihato mayā vyasanenātmanaḥ sīte mama bhāryā bhaviṣyasi", "category": "Epic, Ramayana", "book": "Ramayana", "position": "Kanda 6, Sarga 022, Verse 014"}
{"quote": "alpapuṇye nivṛttārthe mūḍhe paṇḍitamānini śṛṇu bhartṛbadhaṃ sīte ghoraṃ vṛtravadhaṃ yathā", "category": "Epic, Ramayana", "book": "Ramayana", "position": "Kanda 6, Sarga 022, Verse 015"}
{"quote": "samāyātaḥ samudrāntaṃ māṃ hantuṃ kila rāghavaḥ vānarendrapraṇītena balena mahatā vṛtaḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 016"}
{"quote": "saṃniviṣṭaḥ samudrasya tīram āsādya dakṣiṇam balena mahatā rāmo vrajaty astaṃ divākare", "category": "Epic, Ramayana", "book": "Ramayana", "position": "Kanda 6, Sarga 022, Verse 017"}
{"quote": "athādhvani pariśrāntam ardharātre sthitaṃ balam sukhasuptaṃ samāsādya cāritaṃ prathamaṃ caraiḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 018"}
{"quote": "tat prahastapraṇītena balena mahatā mama balam asya hataṃ rātrau yatra rāmaḥ sulakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 019"}
{"quote": "paṭṭasān parighān khaḍgāṃś cakrān daṇḍān mahāyasān bāṇajālāni śūlāni bhāsvarān kūṭamudgarān", "category": "Epic, Ramayana", "book": "Ramayana", "position": "Kanda 6, Sarga 022, Verse 020"}
{"quote": "yaṣṭīś ca tomarān prāsaṃś cakrāṇi musalāni ca udyamyodyamya rakṣobhir vānareṣu nipātitāḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 021"}
{"quote": "atha suptasya rāmasya prahastena pramāthinā asaktaṃ kṛtahastena śiraś chinnaṃ mahāsinā", "category": "Epic, Ramayana", "book": "Ramayana", "position": "Kanda 6, Sarga 022, Verse 022"}
{"quote": "vibhīṣaṇaḥ samutpatya nigṛhīto yadṛcchayā diśaḥ pravrājitaḥ sarvair lakṣmaṇaḥ plavagaiḥ saha", "category": "Epic, Ramayana", "book": "Ramayana", "position": "Kanda 6, Sarga 022, Verse 023"}
{"quote": "sugrīvo grīvayā śete bhagnayā plavagādhipaḥ nirastahanukaḥ śete hanūmān rākṣasair hataḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 024"}
{"quote": "jāmbavān atha jānubhyām utpatan nihato yudhi paṭṭasair bahubhiś chinno nikṛttaḥ pādapo yathā", "category": "Epic, Ramayana", "book": "Ramayana", "position": "Kanda 6, Sarga 022, Verse 025"}
{"quote": "maindaś ca dvividaś cobhau nihatau vānararṣabhau niḥśvasantau rudantau ca rudhireṇa samukṣitau", "category": "Epic, Ramayana", "book": "Ramayana", "position": "Kanda 6, Sarga 022, Verse 026"}
{"quote": "asinābhyāhataś chinno madhye ripuniṣūdanaḥ abhiṣṭanati medinyāṃ panasaḥ panaso yathā", "category": "Epic, Ramayana", "book": "Ramayana", "position": "Kanda 6, Sarga 022, Verse 027"}
{"quote": "nārācair bahubhiś chinnaḥ śete daryāṃ darīmukhaḥ kumudas tu mahātejā niṣkūjan sāyakair hataḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 028"}
{"quote": "aṅgado bahubhiś chinnaḥ śarair āsādya rākṣasaiḥ pātito rudhirodgārī kṣitau nipatito 'ṅgadaḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 029"}
{"quote": "harayo mathitā nāgai rathajālais tathāpare śāyitā mṛditās tatra vāyuvegair ivāmbudāḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 030"}
{"quote": "pradrutāś ca pare trastā hanyamānā jaghanyataḥ abhidrutās tu rakṣobhiḥ siṃhair iva mahādvipāḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 031"}
{"quote": "sāgare patitāḥ ke cit ke cid gaganam āśritāḥ ṛkṣā vṛkṣān upārūḍhā vānarais tu vimiśritāḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 032"}
{"quote": "sāgarasya ca tīreṣu śaileṣu ca vaneṣu ca piṅgākṣās te virūpākṣair bahubhir bahavo hatāḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 033"}
{"quote": "evaṃ tava hato bhartā sasainyo mama senayā kṣatajārdraṃ rajodhvastam idaṃ cāsyāhṛtaṃ śiraḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 034"}
{"quote": "tataḥ paramadurdharṣo rāvaṇo rākṣaseśvaraḥ sītāyām upaśṛṇvantyāṃ rākṣasīm idam abravīt", "category": "Epic, Ramayana", "book": "Ramayana", "position": "Kanda 6, Sarga 022, Verse 035"}
{"quote": "rākṣasaṃ krūrakarmāṇaṃ vidyujjihvaṃ tvam ānaya yena tad rāghavaśiraḥ saṃgrāmāt svayam āhṛtam", "category": "Epic, Ramayana", "book": "Ramayana", "position": "Kanda 6, Sarga 022, Verse 036"}
{"quote": "vidyujjihvas tato gṛhya śiras tat saśarāsanam praṇāmaṃ śirasā kṛtvā rāvaṇasyāgrataḥ sthitaḥ", "category": "Epic, Ramayana", "book": "Ramayana", "position": "Kanda 6, Sarga 022, Verse 037"}
{"quote": "tam abravīt tato rājā rāvaṇo rākṣasaṃ sthitam vidyujjihvaṃ mahājihvaṃ samīpaparivartinam", "category": "Epic, Ramayana", "book": "Ramayana", "position": "Kanda 6, Sarga 022, Verse 038"}
{"quote": "agrataḥ kuru sītāyāḥ śīghraṃ dāśaratheḥ śiraḥ avasthāṃ paścimāṃ bhartuḥ kṛpaṇā sādhu paśyatu", "category": "Epic, Ramayana", "book": "Ramayana", "position": "Kanda 6, Sarga 022, Verse 039"}
{"quote": "evam uktaṃ tu tad rakṣaḥ śiras tat priyadarśanam upanikṣipya sītāyāḥ kṣipram antaradhīyata", "category": "Epic, Ramayana", "book": "Ramayana", "position": "Kanda 6, Sarga 022, Verse 040"}
{"quote": "rāvaṇaś cāpi cikṣepa bhāsvaraṃ kārmukaṃ mahat triṣu lokeṣu vikhyātaṃ sītām idam uvāca ha", "category": "Epic, Ramayana", "book": "Ramayana", "position": "Kanda 6, Sarga 022, Verse 041"}
{"quote": "idaṃ tat tava rāmasya kārmukaṃ jyāsamanvitam iha prahastenānītaṃ hatvā taṃ niśi mānuṣam", "category": "Epic, Ramayana", "book": "Ramayana", "position": "Kanda 6, Sarga 022, Verse 042"}
{"quote": "sa vidyujjihvena sahaiva tac chiro dhanuś ca bhūmau vinikīrya rāvaṇaḥ videharājasya sutāṃ yaśasvinīṃ tato 'bravīt tāṃ bhava me vaśānugā", "category": "Epic, Ramayana", "book": "Ramayana", "position": "Kanda 6, Sarga 022, Verse 043"}
{"quote": "sā sītā tac chiro dṛṣṭvā tac ca kārmukam uttamam sugrīvapratisaṃsargam ākhyātaṃ ca hanūmatā", "category": "Epic, Ramayana", "book": "Ramayana", "position": "Kanda 6, Sarga 023, Verse 001"}
{"quote": "nayane mukhavarṇaṃ ca bhartus tat sadṛśaṃ mukham keśān keśāntadeśaṃ ca taṃ ca cūḍāmaṇiṃ śubham", "category": "Epic, Ramayana", "book": "Ramayana", "position": "Kanda 6, Sarga 023, Verse 002"}
{"quote": "etaiḥ sarvair abhijñānair abhijñāya suduḥkhitā vijagarhe 'tha kaikeyīṃ krośantī kurarī yathā", "category": "Epic, Ramayana", "book": "Ramayana", "position": "Kanda 6, Sarga 023, Verse 003"}
{"quote": "sakāmā bhava kaikeyi hato 'yaṃ kulanandanaḥ kulam utsāditaṃ sarvaṃ tvayā kalahaśīlayā", "category": "Epic, Ramayana", "book": "Ramayana", "position": "Kanda 6, Sarga 023, Verse 004"}
{"quote": "āryeṇa kiṃ nu kaikeyyāḥ kṛtaṃ rāmeṇa vipriyam yad gṛhāc cīravasanas tayā prasthāpito vanam", "category": "Epic, Ramayana", "book": "Ramayana", "position": "Kanda 6, Sarga 023, Verse 005"}
{"quote": "evam uktvā tu vaidehī vepamānā tapasvinī jagāma jagatīṃ bālā chinnā tu kadalī yathā", "category": "Epic, Ramayana", "book": "Ramayana", "position": "Kanda 6, Sarga 023, Verse 006"}
{"quote": "sā muhūrtāt samāśvasya pratilabhya ca cetanām tac chiraḥ samupāghrāya vilalāpāyatekṣaṇā", "category": "Epic, Ramayana", "book": "Ramayana", "position": "Kanda 6, Sarga 023, Verse 007"}
{"quote": "hā hatāsmi mahābāho vīravratam anuvratā imāṃ te paścimāvasthāṃ gatāsmi vidhavā kṛtā", "category": "Epic, Ramayana", "book": "Ramayana", "position": "Kanda 6, Sarga 023, Verse 008"}
{"quote": "prathamaṃ maraṇaṃ nāryā bhartur vaiguṇyam ucyate suvṛttaḥ sādhuvṛttāyāḥ saṃvṛttas tvaṃ mamāgrataḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 009"}
{"quote": "duḥkhād duḥkhaṃ prapannāyā magnāyāḥ śokasāgare yo hi mām udyatas trātuṃ so 'pi tvaṃ vinipātitaḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 010"}
{"quote": "sā śvaśrūr mama kausalyā tvayā putreṇa rāghava vatseneva yathā dhenur vivatsā vatsalā kṛtā", "category": "Epic, Ramayana", "book": "Ramayana", "position": "Kanda 6, Sarga 023, Verse 011"}
{"quote": "ādiṣṭaṃ dīrgham āyus te yair acintyaparākrama anṛtaṃ vacanaṃ teṣām alpāyur asi rāghava", "category": "Epic, Ramayana", "book": "Ramayana", "position": "Kanda 6, Sarga 023, Verse 012"}
{"quote": "atha vā naśyati prajñā prājñasyāpi satas tava pacaty enaṃ tathā kālo bhūtānāṃ prabhavo hy ayam", "category": "Epic, Ramayana", "book": "Ramayana", "position": "Kanda 6, Sarga 023, Verse 013"}
{"quote": "adṛṣṭaṃ mṛtyum āpannaḥ kasmāt tvaṃ nayaśāstravit vyasanānām upāyajñaḥ kuśalo hy asi varjane", "category": "Epic, Ramayana", "book": "Ramayana", "position": "Kanda 6, Sarga 023, Verse 014"}
{"quote": "tathā tvaṃ saṃpariṣvajya raudrayātinṛśaṃsayā kālarātryā mayācchidya hṛtaḥ kamalalocanaḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 015"}
{"quote": "upaśeṣe mahābāho māṃ vihāya tapasvinīm priyām iva śubhāṃ nārīṃ pṛthivīṃ puruṣarṣabha", "category": "Epic, Ramayana", "book": "Ramayana", "position": "Kanda 6, Sarga 023, Verse 016"}
{"quote": "arcitaṃ satataṃ yatnād gandhamālyair mayā tava idaṃ te matpriyaṃ vīra dhanuḥ kāñcanabhūṣitam", "category": "Epic, Ramayana", "book": "Ramayana", "position": "Kanda 6, Sarga 023, Verse 017"}
{"quote": "pitrā daśarathena tvaṃ śvaśureṇa mamānagha pūrvaiś ca pitṛbhiḥ sārdhaṃ nūnaṃ svarge samāgataḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 018"}
{"quote": "divi nakṣatrabhūtas tvaṃ mahat karma kṛtaṃ priyam puṇyaṃ rājarṣivaṃśaṃ tvam ātmanaḥ samupekṣase", "category": "Epic, Ramayana", "book": "Ramayana", "position": "Kanda 6, Sarga 023, Verse 019"}
{"quote": "kiṃ mān na prekṣase rājan kiṃ māṃ na pratibhāṣase bālāṃ bālena saṃprāptāṃ bhāryāṃ māṃ sahacāriṇīm", "category": "Epic, Ramayana", "book": "Ramayana", "position": "Kanda 6, Sarga 023, Verse 020"}
{"quote": "saṃśrutaṃ gṛhṇatā pāṇiṃ cariṣyāmīti yat tvayā smara tan mama kākutstha naya mām api duḥkhitām", "category": "Epic, Ramayana", "book": "Ramayana", "position": "Kanda 6, Sarga 023, Verse 021"}
{"quote": "kasmān mām apahāya tvaṃ gato gatimatāṃ vara asmāl lokād amuṃ lokaṃ tyaktvā mām iha duḥkhitām", "category": "Epic, Ramayana", "book": "Ramayana", "position": "Kanda 6, Sarga 023, Verse 022"}
{"quote": "kalyāṇair ucitaṃ yat tat pariṣvaktaṃ mayaiva tu kravyādais tac charīraṃ te nūnaṃ viparikṛṣyate", "category": "Epic, Ramayana", "book": "Ramayana", "position": "Kanda 6, Sarga 023, Verse 023"}
{"quote": "agniṣṭomādibhir yajñair iṣṭavān āptadakṣiṇaiḥ agnihotreṇa saṃskāraṃ kena tvaṃ tu na lapsyase", "category": "Epic, Ramayana", "book": "Ramayana", "position": "Kanda 6, Sarga 023, Verse 024"}
{"quote": "pravrajyām upapannānāṃ trayāṇām ekam āgatam pariprakṣyati kausalyā lakṣmaṇaṃ śokalālasā", "category": "Epic, Ramayana", "book": "Ramayana", "position": "Kanda 6, Sarga 023, Verse 025"}
{"quote": "sa tasyāḥ paripṛcchantyā vadhaṃ mitrabalasya te tava cākhyāsyate nūnaṃ niśāyāṃ rākṣasair vadham", "category": "Epic, Ramayana", "book": "Ramayana", "position": "Kanda 6, Sarga 023, Verse 026"}
{"quote": "sā tvāṃ suptaṃ hataṃ śrutvā māṃ ca rakṣogṛhaṃ gatām hṛdayena vidīrṇena na bhaviṣyati rāghava", "category": "Epic, Ramayana", "book": "Ramayana", "position": "Kanda 6, Sarga 023, Verse 027"}
{"quote": "sādhu pātaya māṃ kṣipraṃ rāmasyopari rāvaṇaḥ samānaya patiṃ patnyā kuru kalyāṇam uttamam", "category": "Epic, Ramayana", "book": "Ramayana", "position": "Kanda 6, Sarga 023, Verse 028"}
{"quote": "śirasā me śiraś cāsya kāyaṃ kāyena yojaya rāvaṇānugamiṣyāmi gatiṃ bhartur mahātmanaḥ muhūrtam api necchāmi jīvituṃ pāpajīvinā", "category": "Epic, Ramayana", "book": "Ramayana", "position": "Kanda 6, Sarga 023, Verse 029"}
{"quote": "śrutaṃ mayā vedavidāṃ brāhmaṇānāṃ pitur gṛhe yāsāṃ strīṇāṃ priyo bhartā tāsāṃ lokā mahodayāḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 030"}
{"quote": "kṣamā yasmin damas tyāgaḥ satyaṃ dharmaḥ kṛtajñatā ahiṃsā caiva bhūtānāṃ tam ṛte kā gatir mama", "category": "Epic, Ramayana", "book": "Ramayana", "position": "Kanda 6, Sarga 023, Verse 031"}
{"quote": "iti sā duḥkhasaṃtaptā vilalāpāyatekṣaṇā bhartuḥ śiro dhanus tatra samīkṣya janakātmajā", "category": "Epic, Ramayana", "book": "Ramayana", "position": "Kanda 6, Sarga 023, Verse 032"}
{"quote": "evaṃ lālapyamānāyāṃ sītāyāṃ tatra rākṣasaḥ abhicakrāma bhartāram anīkasthaḥ kṛtāñjaliḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 033"}
{"quote": "vijayasvāryaputreti so 'bhivādya prasādya ca nyavedayad anuprāptaṃ prahastaṃ vāhinīpatim", "category": "Epic, Ramayana", "book": "Ramayana", "position": "Kanda 6, Sarga 023, Verse 034"}
{"quote": "amātyaiḥ sahitaḥ sarvaiḥ prahastaḥ samupasthitaḥ kiṃ cid ātyayikaṃ kāryaṃ teṣāṃ tvaṃ darśanaṃ kuru", "category": "Epic, Ramayana", "book": "Ramayana", "position": "Kanda 6, Sarga 023, Verse 035"}
{"quote": "etac chrutvā daśagrīvo rākṣasaprativeditam aśokavanikāṃ tyaktvā mantriṇāṃ darśanaṃ yayau", "category": "Epic, Ramayana", "book": "Ramayana", "position": "Kanda 6, Sarga 023, Verse 036"}
{"quote": "sa tu sarvaṃ samarthyaiva mantribhiḥ kṛtyam ātmanaḥ sabhāṃ praviśya vidadhe viditvā rāmavikramam", "category": "Epic, Ramayana", "book": "Ramayana", "position": "Kanda 6, Sarga 023, Verse 037"}
{"quote": "antardhānaṃ tu tac chīrṣaṃ tac ca kārmukam uttamam jagāma rāvaṇasyaiva niryāṇasamanantaram", "category": "Epic, Ramayana", "book": "Ramayana", "position": "Kanda 6, Sarga 023, Verse 038"}
{"quote": "rākṣasendras tu taiḥ sārdhaṃ mantribhir bhīmavikramaiḥ samarthayām āsa tadā rāmakāryaviniścayam", "category": "Epic, Ramayana", "book": "Ramayana", "position": "Kanda 6, Sarga 023, Verse 039"}
{"quote": "avidūrasthitān sarvān balādhyakṣān hitaiṣiṇaḥ abravīt kālasadṛśo rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 6, Sarga 023, Verse 040"}
{"quote": "śīghraṃ bherīninādena sphuṭakoṇāhatena me samānayadhvaṃ sainyāni vaktavyaṃ ca na kāraṇam", "category": "Epic, Ramayana", "book": "Ramayana", "position": "Kanda 6, Sarga 023, Verse 041"}
{"quote": "tatas tatheti pratigṛhya tad vaco balādhipās te mahad ātmano balam samānayaṃś caiva samāgataṃ ca te nyavedayan bhartari yuddhakāṅkṣiṇi", "category": "Epic, Ramayana", "book": "Ramayana", "position": "Kanda 6, Sarga 023, Verse 042"}
{"quote": "sītāṃ tu mohitāṃ dṛṣṭvā saramā nāma rākṣasī āsasādāśu vaidehīṃ priyāṃ praṇayinī sakhī", "category": "Epic, Ramayana", "book": "Ramayana", "position": "Kanda 6, Sarga 024, Verse 001"}
{"quote": "sā hi tatra kṛtā mitraṃ sītayā rakṣyamāṇayā rakṣantī rāvaṇād iṣṭā sānukrośā dṛḍhavratā", "category": "Epic, Ramayana", "book": "Ramayana", "position": "Kanda 6, Sarga 024, Verse 002"}
{"quote": "sā dadarśa sakhīṃ sītāṃ saramā naṣṭacetanām upāvṛtyotthitāṃ dhvastāṃ vaḍavām iva pāṃsuṣu", "category": "Epic, Ramayana", "book": "Ramayana", "position": "Kanda 6, Sarga 024, Verse 003"}
{"quote": "tāṃ samāśvāsayām āsa sakhī snehena suvratā uktā yad rāvaṇena tvaṃ pratyuktaṃ ca svayaṃ tvayā", "category": "Epic, Ramayana", "book": "Ramayana", "position": "Kanda 6, Sarga 024, Verse 004"}
{"quote": "sakhīsnehena tad bhīru mayā sarvaṃ pratiśrutam līnayā ganahe śūhye bhayam utsṛjya rāvaṇāt tava hetor viśālākṣi na hi me jīvitaṃ priyam", "category": "Epic, Ramayana", "book": "Ramayana", "position": "Kanda 6, Sarga 024, Verse 005"}
{"quote": "sa saṃbhrāntaś ca niṣkrānto yat kṛte rākṣasādhipaḥ tac ca me viditaṃ sarvam abhiniṣkramya maithili", "category": "Epic, Ramayana", "book": "Ramayana", "position": "Kanda 6, Sarga 024, Verse 006"}
{"quote": "na śakyaṃ sauptikaṃ kartuṃ rāmasya viditātmanaḥ vadhaś ca puruṣavyāghre tasminn evopapadyate", "category": "Epic, Ramayana", "book": "Ramayana", "position": "Kanda 6, Sarga 024, Verse 007"}
{"quote": "na caiva vānarā hantuṃ śakyāḥ pādapayodhinaḥ surā devarṣabheṇeva rāmeṇa hi surakṣitāḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 008"}
{"quote": "dīrghavṛttabhujaḥ śrīmān mahoraskaḥ pratāpavān dhanvī saṃhananopeto dharmātmā bhuvi viśrutaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 009"}
{"quote": "vikrānto rakṣitā nityam ātmanaś ca parasya ca lakṣmaṇena saha bhrātrā kuśalī nayaśāstravit", "category": "Epic, Ramayana", "book": "Ramayana", "position": "Kanda 6, Sarga 024, Verse 010"}
{"quote": "hantā parabalaughānām acintyabalapauruṣaḥ na hato rāghavaḥ śrīmān sīte śatrunibarhaṇaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 011"}
{"quote": "ayuktabuddhikṛtyena sarvabhūtavirodhinā iyaṃ prayuktā raudreṇa māyā māyāvidā tvayi", "category": "Epic, Ramayana", "book": "Ramayana", "position": "Kanda 6, Sarga 024, Verse 012"}
{"quote": "śokas te vigataḥ sarvaḥ kalyāṇaṃ tvām upasthitam dhruvaṃ tvāṃ bhajate lakṣmīḥ priyaṃ prītikaraṃ śṛṇu", "category": "Epic, Ramayana", "book": "Ramayana", "position": "Kanda 6, Sarga 024, Verse 013"}
{"quote": "uttīrya sāgaraṃ rāmaḥ saha vānarasenayā saṃniviṣṭaḥ samudrasya tīram āsādya dakṣiṇam", "category": "Epic, Ramayana", "book": "Ramayana", "position": "Kanda 6, Sarga 024, Verse 014"}
{"quote": "dṛṣṭo me paripūrṇārthaḥ kākutsthaḥ sahalakṣmaṇaḥ sahitaiḥ sāgarāntasthair balais tiṣṭhati rakṣitaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 015"}
{"quote": "anena preṣitā ye ca rākṣasā laghuvikramaḥ rāghavas tīrṇa ity evaṃ pravṛttis tair ihāhṛtā", "category": "Epic, Ramayana", "book": "Ramayana", "position": "Kanda 6, Sarga 024, Verse 016"}
{"quote": "sa tāṃ śrutvā viśālākṣi pravṛttiṃ rākṣasādhipaḥ eṣa mantrayate sarvaiḥ sacivaiḥ saha rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 017"}
{"quote": "iti bruvāṇā saramā rākṣasī sītayā saha sarvodyogena sainyānāṃ śabdaṃ śuśrāva bhairavam", "category": "Epic, Ramayana", "book": "Ramayana", "position": "Kanda 6, Sarga 024, Verse 018"}
{"quote": "daṇḍanirghātavādinyāḥ śrutvā bheryā mahāsvanam uvāca saramā sītām idaṃ madhurabhāṣiṇī", "category": "Epic, Ramayana", "book": "Ramayana", "position": "Kanda 6, Sarga 024, Verse 019"}
{"quote": "saṃnāhajananī hy eṣā bhairavā bhīru bherikā bherīnādaṃ ca gambhīraṃ śṛṇu toyadanisvanam", "category": "Epic, Ramayana", "book": "Ramayana", "position": "Kanda 6, Sarga 024, Verse 020"}
{"quote": "kalpyante mattamātaṃgā yujyante rathavājinaḥ tatra tatra ca saṃnaddhāḥ saṃpatanti padātayaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 021"}
{"quote": "āpūryante rājamārgāḥ sainyair adbhutadarśanaiḥ vegavadbhir nadadbhiś ca toyaughair iva sāgaraḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 022"}
{"quote": "śāstrāṇāṃ ca prasannānāṃ carmaṇāṃ varmaṇāṃ tathā rathavājigajānāṃ ca bhūṣitānāṃ ca rakṣasām", "category": "Epic, Ramayana", "book": "Ramayana", "position": "Kanda 6, Sarga 024, Verse 023"}
{"quote": "prabhāṃ visṛjatāṃ paśya nānāvarṇāṃ samutthitām vanaṃ nirdahato dharme yathārūpaṃ vibhāvasoḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 024"}
{"quote": "ghaṇṭānāṃ śṛṇu nirghoṣaṃ rathānāṃ śṛṇu nisvanam hayānāṃ heṣamāṇānāṃ śṛṇu tūryadhvaniṃ yathā", "category": "Epic, Ramayana", "book": "Ramayana", "position": "Kanda 6, Sarga 024, Verse 025"}
{"quote": "udyatāyudhahastānāṃ rākṣasendrānuyāyinām saṃbhramo rakṣasām eṣa tumulo lomaharṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 026"}
{"quote": "śrīs tvāṃ bhajati śokaghnī rakṣasāṃ bhayam āgatam rāmāt kamalapatrākṣi daityānām iva vāsavāt", "category": "Epic, Ramayana", "book": "Ramayana", "position": "Kanda 6, Sarga 024, Verse 027"}
{"quote": "avajitya jitakrodhas tam acintyaparākramaḥ rāvaṇaṃ samare hatvā bhartā tvādhigamiṣyati", "category": "Epic, Ramayana", "book": "Ramayana", "position": "Kanda 6, Sarga 024, Verse 028"}
{"quote": "vikramiṣyati rakṣaḥsu bhartā te sahalakṣmaṇaḥ yathā śatruṣu śatrughno viṣṇunā saha vāsavaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 029"}
{"quote": "āgatasya hi rāmasya kṣipram aṅkagatāṃ satīm ahaṃ drakṣyāmi siddhārthāṃ tvāṃ śatrau vinipātite", "category": "Epic, Ramayana", "book": "Ramayana", "position": "Kanda 6, Sarga 024, Verse 030"}
{"quote": "aśrūṇy ānandajāni tvaṃ vartayiṣyasi śobhane samāgamya pariṣvaktā tasyorasi mahorasaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 031"}
{"quote": "acirān mokṣyate sīte devi te jaghanaṃ gatām dhṛtām etāṃ bahūn māsān veṇīṃ rāmo mahābalaḥ", "category": "Epic, Ramayana", "book": "Ramayana", "position": "Kanda 6, Sarga 024, Verse 032"}
{"quote": "tasya dṛṣṭvā mukhaṃ devi pūrṇacandram ivoditam mokṣyase śokajaṃ vāri nirmokam iva pannagī", "category": "Epic, Ramayana", "book": "Ramayana", "position": "Kanda 6, Sarga 024, Verse 033"}
{"quote": "rāvaṇaṃ samare hatvā nacirād eva maithili tvayā samagraṃ priyayā sukhārho lapsyate sukham", "category": "Epic, Ramayana", "book": "Ramayana", "position": "Kanda 6, Sarga 024, Verse 034"}
{"quote": "samāgatā tvaṃ rāmeṇa modiṣyasi mahātmanā suvarṣeṇa samāyuktā yathā sasyena medinī", "category": "Epic, Ramayana", "book": "Ramayana", "position": "Kanda 6, Sarga 024, Verse 035"}
{"quote": "girivaram abhito 'nuvartamāno haya iva maṇḍalam āśu yaḥ karoti tam iha śaraṇam abhyupehi devi divasakaraṃ prabhavo hy ayaṃ prajānām", "category": "Epic, Ramayana", "book": "Ramayana", "position": "Kanda 6, Sarga 024, Verse 036"}
{"quote": "atha tāṃ jātasaṃtāpāṃ tena vākyena mohitām saramā hlādayām āsa pṛtivīṃ dyaur ivāmbhasā", "category": "Epic, Ramayana", "book": "Ramayana", "position": "Kanda 6, Sarga 025, Verse 001"}
{"quote": "tatas tasyā hitaṃ sakhyāś cikīrṣantī sakhī vacaḥ uvāca kāle kālajñā smitapūrvābhibhāṣiṇī", "category": "Epic, Ramayana", "book": "Ramayana", "position": "Kanda 6, Sarga 025, Verse 002"}
{"quote": "utsaheyam ahaṃ gatvā tvadvākyam asitekṣaṇe nivedya kuśalaṃ rāme praticchannā nivartitum", "category": "Epic, Ramayana", "book": "Ramayana", "position": "Kanda 6, Sarga 025, Verse 003"}
{"quote": "na hi me kramamāṇāyā nirālambe vihāyasi samartho gatim anvetuṃ pavano garuḍo 'pi vā", "category": "Epic, Ramayana", "book": "Ramayana", "position": "Kanda 6, Sarga 025, Verse 004"}
{"quote": "evaṃ bruvāṇāṃ tāṃ sītā saramāṃ punar abravīt madhuraṃ ślakṣṇayā vācā pūrvaśokābhipannayā", "category": "Epic, Ramayana", "book": "Ramayana", "position": "Kanda 6, Sarga 025, Verse 005"}
{"quote": "samarthā gaganaṃ gantum api vā tvaṃ rasātalam avagacchāmy akartavyaṃ kartavyaṃ te madantare", "category": "Epic, Ramayana", "book": "Ramayana", "position": "Kanda 6, Sarga 025, Verse 006"}
{"quote": "matpriyaṃ yadi kartavyaṃ yadi buddhiḥ sthirā tava jñātum icchāmi taṃ gatvā kiṃ karotīti rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 007"}
{"quote": "sa hi māyābalaḥ krūro rāvaṇaḥ śatrurāvaṇaḥ māṃ mohayati duṣṭātmā pītamātreva vāruṇī", "category": "Epic, Ramayana", "book": "Ramayana", "position": "Kanda 6, Sarga 025, Verse 008"}
{"quote": "tarjāpayati māṃ nityaṃ bhartsāpayati cāsakṛt rākṣasībhiḥ sughorābhir yā māṃ rakṣanti nityaśaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 009"}
{"quote": "udvignā śaṅkitā cāsmi na ca svasthaṃ mano mama tad bhayāc cāham udvignā aśokavanikāṃ gatāḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 010"}
{"quote": "yadi nāma kathā tasya niścitaṃ vāpi yad bhavet nivedayethāḥ sarvaṃ tat paro me syād anugrahaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 011"}
{"quote": "sā tv evaṃ bruvatīṃ sītāṃ saramā valgubhāṣiṇī uvāca vacanaṃ tasyāḥ spṛśantī bāṣpaviklavam", "category": "Epic, Ramayana", "book": "Ramayana", "position": "Kanda 6, Sarga 025, Verse 012"}
{"quote": "eṣa te yady abhiprāyas tasmād gacchāmi jānaki gṛhya śatror abhiprāyam upāvṛttāṃ ca paśya mām", "category": "Epic, Ramayana", "book": "Ramayana", "position": "Kanda 6, Sarga 025, Verse 013"}
{"quote": "evam uktvā tato gatvā samīpaṃ tasya rakṣasaḥ śuśrāva kathitaṃ tasya rāvaṇasya samantriṇaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 014"}
{"quote": "sā śrutvā niścayaṃ tasya niścayajñā durātmanaḥ punar evāgamat kṣipram aśokavanikāṃ tadā", "category": "Epic, Ramayana", "book": "Ramayana", "position": "Kanda 6, Sarga 025, Verse 015"}
{"quote": "sā praviṣṭā punas tatra dadarśa janakātmajām pratīkṣamāṇāṃ svām eva bhraṣṭapadmām iva śriyam", "category": "Epic, Ramayana", "book": "Ramayana", "position": "Kanda 6, Sarga 025, Verse 016"}
{"quote": "tāṃ tu sītā punaḥ prāptāṃ saramāṃ valgubhāṣiṇīm pariṣvajya ca susnigdhaṃ dadau ca svayam āsanam", "category": "Epic, Ramayana", "book": "Ramayana", "position": "Kanda 6, Sarga 025, Verse 017"}
{"quote": "ihāsīnā sukhaṃ sarvam ākhyāhi mama tattvataḥ krūrasya niścayaṃ tasya rāvaṇasya durātmanaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 018"}
{"quote": "evam uktā tu saramā sītayā vepamānayā kathitaṃ sarvam ācaṣṭa rāvaṇasya samantriṇaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 019"}
{"quote": "jananyā rākṣasendro vai tvanmokṣārthaṃ bṛhadvacaḥ aviddhena ca vaidehi mantrivṛddhena bodhitaḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 020"}
{"quote": "dīyatām abhisatkṛtya manujendrāya maithilī nidarśanaṃ te paryāptaṃ janasthāne yad adbhutam", "category": "Epic, Ramayana", "book": "Ramayana", "position": "Kanda 6, Sarga 025, Verse 021"}
{"quote": "laṅghanaṃ ca samudrasya darśanaṃ ca hanūmataḥ vadhaṃ ca rakṣasāṃ yuddhe kaḥ kuryān mānuṣo bhuvi", "category": "Epic, Ramayana", "book": "Ramayana", "position": "Kanda 6, Sarga 025, Verse 022"}
{"quote": "evaṃ sa mantrivṛddhaiś ca mātrā ca bahu bhāṣitaḥ na tvām utsahate moktum artahm arthaparo yathā", "category": "Epic, Ramayana", "book": "Ramayana", "position": "Kanda 6, Sarga 025, Verse 023"}
{"quote": "notsahaty amṛto moktuṃ yuddhe tvām iti maithili sāmātyasya nṛśaṃsasya niścayo hy eṣa vartate", "category": "Epic, Ramayana", "book": "Ramayana", "position": "Kanda 6, Sarga 025, Verse 024"}
{"quote": "tad eṣā susthirā buddhir mṛtyulobhād upasthitā bhayān na śaktas tvāṃ moktum anirastas tu saṃyuge rākṣasānāṃ ca sarveṣām ātmanaś ca vadhena hi", "category": "Epic, Ramayana", "book": "Ramayana", "position": "Kanda 6, Sarga 025, Verse 025"}
{"quote": "nihatya rāvaṇaṃ saṃkhye sarvathā niśitaiḥ śaraiḥ pratineṣyati rāmas tvām ayodhyām asitekṣaṇe", "category": "Epic, Ramayana", "book": "Ramayana", "position": "Kanda 6, Sarga 025, Verse 026"}
{"quote": "etasminn antare śabdo bherīśaṅkhasamākulaḥ śruto vai sarvasainyānāṃ kampayan dharaṇītalam", "category": "Epic, Ramayana", "book": "Ramayana", "position": "Kanda 6, Sarga 025, Verse 027"}
{"quote": "śrutvā tu taṃ vānarasainyaśabdaṃ laṅkāgatā rākṣasarājabhṛtyāḥ naṣṭaujaso dainyaparītaceṣṭāḥ śreyo na paśyanti nṛpasya doṣaiḥ", "category": "Epic, Ramayana", "book": "Ramayana", "position": "Kanda 6, Sarga 025, Verse 028"}
{"quote": "tena śaṅkhavimiśreṇa bherīśabdena rāghavaḥ upayato mahābāhū rāmaḥ parapuraṃjayaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 001"}
{"quote": "taṃ ninādaṃ niśamyātha rāvaṇo rākṣaseśvaraḥ muhūrtaṃ dhyānam āsthāya sacivān abhyudaikṣata", "category": "Epic, Ramayana", "book": "Ramayana", "position": "Kanda 6, Sarga 026, Verse 002"}
{"quote": "atha tān sacivāṃs tatra sarvān ābhāṣya rāvaṇaḥ sabhāṃ saṃnādayan sarvām ity uvāca mahābalaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 003"}
{"quote": "taraṇaṃ sāgarasyāpi vikramaṃ balasaṃcayam yad uktavanto rāmasya bhavantas tan mayā śrutam bhavataś cāpy ahaṃ vedmi yuddhe satyaparākramān", "category": "Epic, Ramayana", "book": "Ramayana", "position": "Kanda 6, Sarga 026, Verse 004"}
{"quote": "tatas tu sumahāprājño mālyavān nāma rākṣasaḥ rāvaṇasya vacaḥ śrutvā mātuḥ paitāmaho 'bravīt", "category": "Epic, Ramayana", "book": "Ramayana", "position": "Kanda 6, Sarga 026, Verse 005"}
{"quote": "vidyāsv abhivinīto yo rājā rājan nayānugaḥ sa śāsti ciram aiśvaryam arīṃś ca kurute vaśe", "category": "Epic, Ramayana", "book": "Ramayana", "position": "Kanda 6, Sarga 026, Verse 006"}
{"quote": "saṃdadhāno hi kālena vigṛhṇaṃś cāribhiḥ saha svapakṣavardhanaṃ kurvan mahad aiśvaryam aśnute", "category": "Epic, Ramayana", "book": "Ramayana", "position": "Kanda 6, Sarga 026, Verse 007"}
{"quote": "hīyamānena kartavyo rājñā saṃdhiḥ samena ca na śatrum avamanyeta jyāyān kurvīta vigraham", "category": "Epic, Ramayana", "book": "Ramayana", "position": "Kanda 6, Sarga 026, Verse 008"}
{"quote": "tan mahyaṃ rocate saṃdhiḥ saha rāmeṇa rāvaṇa yadartham abhiyuktāḥ sma sītā tasmai pradīyatām", "category": "Epic, Ramayana", "book": "Ramayana", "position": "Kanda 6, Sarga 026, Verse 009"}
{"quote": "tasya devarṣayaḥ sarve gandharvāś ca jayaiṣiṇaḥ virodhaṃ mā gamas tena saṃdhis te tena rocatām", "category": "Epic, Ramayana", "book": "Ramayana", "position": "Kanda 6, Sarga 026, Verse 010"}
{"quote": "asṛjad bhagavān pakṣau dvāv eva hi pitāmahaḥ surāṇām asurāṇāṃ ca dharmādharmau tadāśrayau", "category": "Epic, Ramayana", "book": "Ramayana", "position": "Kanda 6, Sarga 026, Verse 011"}
{"quote": "dharmo hi śrūyate pakṣaḥ surāṇāṃ ca mahātmanām adharmo rakṣasaṃ pakṣo hy asurāṇāṃ ca rāvaṇa", "category": "Epic, Ramayana", "book": "Ramayana", "position": "Kanda 6, Sarga 026, Verse 012"}
{"quote": "dharmo vai grasate 'dharmaṃ tataḥ kṛtam abhūd yugam adharmo grasate dharmaṃ tatas tiṣyaḥ pravartate", "category": "Epic, Ramayana", "book": "Ramayana", "position": "Kanda 6, Sarga 026, Verse 013"}
{"quote": "tat tvayā caratā lokān dharmo vinihato mahān adharmaḥ pragṛhītaś ca tenāsmadbalinaḥ pare", "category": "Epic, Ramayana", "book": "Ramayana", "position": "Kanda 6, Sarga 026, Verse 014"}
{"quote": "sa pramādād vivṛddhas te 'dharmo 'hir grasate hi naḥ vivardhayati pakṣaṃ ca surāṇāṃ surabhāvanaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 015"}
{"quote": "viṣayeṣu prasaktena yatkiṃcitkāriṇā tvayā ṛṣīṇām agnikalpānām udvego janito mahān teṣāṃ prabhāvo durdharṣaḥ pradīpta iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 016"}
{"quote": "tapasā bhāvitātmāno dharmasyānugrahe ratāḥ mukhyair yajñair yajanty ete nityaṃ tais tair dvijātayaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 017"}
{"quote": "juhvaty agnīṃś ca vidhivad vedāṃś coccair adhīyate abhibhūya ca rakṣāṃsi brahmaghoṣān udairayan diśo vipradrutāḥ sarve stanayitnur ivoṣṇage", "category": "Epic, Ramayana", "book": "Ramayana", "position": "Kanda 6, Sarga 026, Verse 018"}
{"quote": "ṛṣīṇām agnikalpānām agnihotrasamutthitaḥ ādatte rakṣasāṃ tejo dhūmo vyāpya diśo daśa", "category": "Epic, Ramayana", "book": "Ramayana", "position": "Kanda 6, Sarga 026, Verse 019"}
{"quote": "teṣu teṣu ca deśeṣu puṇyeṣu ca dṛḍhavrataiḥ caryamāṇaṃ tapas tīvraṃ saṃtāpayati rākṣasān", "category": "Epic, Ramayana", "book": "Ramayana", "position": "Kanda 6, Sarga 026, Verse 020"}
{"quote": "utpātān vividhān dṛṣṭvā ghorān bahuvidhāṃs tathā vināśam anupaśyāmi sarveṣāṃ rakṣasām aham", "category": "Epic, Ramayana", "book": "Ramayana", "position": "Kanda 6, Sarga 026, Verse 021"}
{"quote": "kharābhis tanitā ghorā meghāḥ pratibhayaṃkaraḥ śoṇitenābhivarṣanti laṅkām uṣṇena sarvataḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 022"}
{"quote": "rudatāṃ vāhanānāṃ ca prapatanty asrabindavaḥ dhvajā dhvastā vivarṇāś ca na prabhānti yathāpuram", "category": "Epic, Ramayana", "book": "Ramayana", "position": "Kanda 6, Sarga 026, Verse 023"}
{"quote": "vyālā gomāyavo gṛdhrā vāśanti ca subhairavam praviśya laṅkām aniśaṃ samavāyāṃś ca kurvate", "category": "Epic, Ramayana", "book": "Ramayana", "position": "Kanda 6, Sarga 026, Verse 024"}
{"quote": "kālikāḥ pāṇḍurair dantaiḥ prahasanty agrataḥ sthitāḥ striyaḥ svapneṣu muṣṇantyo gṛhāṇi pratibhāṣya ca", "category": "Epic, Ramayana", "book": "Ramayana", "position": "Kanda 6, Sarga 026, Verse 025"}
{"quote": "gṛhāṇāṃ balikarmāṇi śvānaḥ paryupabhuñjate kharā goṣu prajāyante mūṣikā nakulaiḥ saha", "category": "Epic, Ramayana", "book": "Ramayana", "position": "Kanda 6, Sarga 026, Verse 026"}
{"quote": "mārjārā dvīpibhiḥ sārdhaṃ sūkarāḥ śunakaiḥ saha kiṃnarā rākṣasaiś cāpi sameyur mānuṣaiḥ saha", "category": "Epic, Ramayana", "book": "Ramayana", "position": "Kanda 6, Sarga 026, Verse 027"}
{"quote": "pāṇḍurā raktapādāś ca vihagāḥ kālacoditāḥ rākṣasānāṃ vināśāya kapotā vicaranti ca", "category": "Epic, Ramayana", "book": "Ramayana", "position": "Kanda 6, Sarga 026, Verse 028"}
{"quote": "cīkī kūcīti vāśantyaḥ śārikā veśmasu sthitāḥ patanti grathitāś cāpi nirjitāḥ kalahaiṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 029"}
{"quote": "karālo vikaṭo muṇḍaḥ puruṣaḥ kṛṣṇapiṅgalaḥ kālo gṛhāṇi sarveṣāṃ kāle kāle 'nvavekṣate etāny anyāni duṣṭāni nimittāny utpatanti ca", "category": "Epic, Ramayana", "book": "Ramayana", "position": "Kanda 6, Sarga 026, Verse 030"}
{"quote": "viṣṇuṃ manyāmahe rāmaṃ mānuṣaṃ deham āsthitam na hi mānuṣamātro 'sau rāghavo dṛḍhavikramaḥ", "category": "Epic, Ramayana", "book": "Ramayana", "position": "Kanda 6, Sarga 026, Verse 031"}
{"quote": "yena baddhaḥ samudrasya sa setuḥ paramādbhutaḥ kuruṣva nararājena saṃdhiṃ rāmeṇa rāvaṇa", "category": "Epic, Ramayana", "book": "Ramayana", "position": "Kanda 6, Sarga 026, Verse 032"}
{"quote": "idaṃ vacas tatra nigadya mālyavan parīkṣya rakṣo'dhipater manaḥ punaḥ anuttameṣūttamapauruṣo balī babhūva tūṣṇīṃ samavekṣya rāvaṇam", "category": "Epic, Ramayana", "book": "Ramayana", "position": "Kanda 6, Sarga 026, Verse 033"}
{"quote": "tat tu mālyavato vākyaṃ hitam uktaṃ daśānanaḥ na marṣayati duṣṭātmā kālasya vaśam āgataḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 001"}
{"quote": "sa baddhvā bhrukuṭiṃ vaktre krodhasya vaśam āgataḥ amarṣāt parivṛttākṣo mālyavantam athābravīt", "category": "Epic, Ramayana", "book": "Ramayana", "position": "Kanda 6, Sarga 027, Verse 002"}
{"quote": "hitabuddhyā yad ahitaṃ vacaḥ paruṣam ucyate parapakṣaṃ praviśyaiva naitac chrotragataṃ mama", "category": "Epic, Ramayana", "book": "Ramayana", "position": "Kanda 6, Sarga 027, Verse 003"}
{"quote": "mānuṣaṃ kṛpaṇaṃ rāmam ekaṃ śākhāmṛgāśrayam samarthaṃ manyase kena tyaktaṃ pitrā vanālayam", "category": "Epic, Ramayana", "book": "Ramayana", "position": "Kanda 6, Sarga 027, Verse 004"}
{"quote": "rakṣasām īśvaraṃ māṃ ca devatānāṃ bhayaṃkaram hīnaṃ māṃ manyase kena ahīnaṃ sarvavikramaiḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 005"}
{"quote": "vīradveṣeṇa vā śaṅke pakṣapātena vā ripoḥ tvayāhaṃ paruṣāṇy uktaḥ paraprotsāhanena vā", "category": "Epic, Ramayana", "book": "Ramayana", "position": "Kanda 6, Sarga 027, Verse 006"}
{"quote": "prabhavantaṃ padasthaṃ hi paruṣaṃ ko 'bhidhāsyati paṇḍitaḥ śāstratattvajño vinā protsāhanād ripoḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 007"}
{"quote": "ānīya ca vanāt sītāṃ padmahīnām iva śriyam kimarthaṃ pratidāsyāmi rāghavasya bhayād aham", "category": "Epic, Ramayana", "book": "Ramayana", "position": "Kanda 6, Sarga 027, Verse 008"}
{"quote": "vṛtaṃ vānarakoṭībhiḥ sasugrīvaṃ salakṣmaṇam paśya kaiś cid ahobhis tvaṃ rāghavaṃ nihataṃ mayā", "category": "Epic, Ramayana", "book": "Ramayana", "position": "Kanda 6, Sarga 027, Verse 009"}
{"quote": "dvandve yasya na tiṣṭhanti daivatāny api saṃyuge sa kasmād rāvaṇo yuddhe bhayam āhārayiṣyati", "category": "Epic, Ramayana", "book": "Ramayana", "position": "Kanda 6, Sarga 027, Verse 010"}
{"quote": "dvidhā bhajyeyam apy evaṃ na nameyaṃ tu kasya cit eṣa me sahajo doṣaḥ svabhāvo duratikramaḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 011"}
{"quote": "yadi tāvat samudre tu setur baddho yadṛcchayā rāmeṇa vismayaḥ ko 'tra yena te bhayam āgatam", "category": "Epic, Ramayana", "book": "Ramayana", "position": "Kanda 6, Sarga 027, Verse 012"}
{"quote": "sa tu tīrtvārṇavaṃ rāmaḥ saha vānarasenayā pratijānāmi te satyaṃ na jīvan pratiyāsyati", "category": "Epic, Ramayana", "book": "Ramayana", "position": "Kanda 6, Sarga 027, Verse 013"}
{"quote": "evaṃ bruvāṇaṃ saṃrabdhaṃ ruṣṭaṃ vijñāya rāvaṇam vrīḍito mālyavān vākyaṃ nottaraṃ pratyapadyata", "category": "Epic, Ramayana", "book": "Ramayana", "position": "Kanda 6, Sarga 027, Verse 014"}
{"quote": "jayāśiṣā ca rājānaṃ vardhayitvā yathocitam mālyavān abhyanujñāto jagāma svaṃ niveśanam", "category": "Epic, Ramayana", "book": "Ramayana", "position": "Kanda 6, Sarga 027, Verse 015"}
{"quote": "rāvaṇas tu sahāmātyo mantrayitvā vimṛśya ca laṅkāyām atulāṃ guptiṃ kārayām āsa rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 016"}
{"quote": "vyādideśa ca pūrvasyāṃ prahastaṃ dvāri rākṣasaṃ dakṣiṇasyāṃ mahāvīryau mahāpārśva mahodarau", "category": "Epic, Ramayana", "book": "Ramayana", "position": "Kanda 6, Sarga 027, Verse 017"}
{"quote": "paścimāyām atho dvāri putram indrajitaṃ tathā vyādideśa mahāmāyaṃ rākṣasair bahubhir vṛtam", "category": "Epic, Ramayana", "book": "Ramayana", "position": "Kanda 6, Sarga 027, Verse 018"}
{"quote": "uttarasyāṃ puradvāri vyādiśya śukasāraṇau svayaṃ cātra bhaviṣyāmi mantriṇas tān uvāca ha", "category": "Epic, Ramayana", "book": "Ramayana", "position": "Kanda 6, Sarga 027, Verse 019"}
{"quote": "rākṣasaṃ tu virūpākṣaṃ mahāvīryaparākramam madhyame 'sthāpayad gulme bahubhiḥ saha rākṣasaiḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 020"}
{"quote": "evaṃvidhānaṃ laṅkāyāṃ kṛtvā rākṣasapuṃgavaḥ mene kṛtārtham ātmānaṃ kṛtāntavaśam āgataḥ", "category": "Epic, Ramayana", "book": "Ramayana", "position": "Kanda 6, Sarga 027, Verse 021"}
{"quote": "visarjayām āsa tataḥ sa mantriṇo vidhānam ājñāpya purasya puṣkalam jayāśiṣā mantragaṇena pūjito viveśa so 'ntaḥpuram ṛddhiman mahat", "category": "Epic, Ramayana", "book": "Ramayana", "position": "Kanda 6, Sarga 027, Verse 022"}
{"quote": "naravānararājau tau sa ca vāyusutaḥ kapiḥ jāmbavān ṛkṣarājaś ca rākṣasaś ca vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 001"}
{"quote": "aṅgado vāliputraś ca saumitriḥ śarabhaḥ kapiḥ suṣeṇaḥ sahadāyādo maindo dvivida eva ca", "category": "Epic, Ramayana", "book": "Ramayana", "position": "Kanda 6, Sarga 028, Verse 002"}
{"quote": "gajo gavākṣo kumudo nalo 'tha panasas tathā amitraviṣayaṃ prāptāḥ samavetāḥ samarthayan", "category": "Epic, Ramayana", "book": "Ramayana", "position": "Kanda 6, Sarga 028, Verse 003"}
{"quote": "iyaṃ sā lakṣyate laṅkā purī rāvaṇapālitā sāsuroragagandharvair amarair api durjayā", "category": "Epic, Ramayana", "book": "Ramayana", "position": "Kanda 6, Sarga 028, Verse 004"}
{"quote": "kāryasiddhiṃ puraskṛtya mantrayadhvaṃ vinirṇaye nityaṃ saṃnihito hy atra rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 005"}
{"quote": "tathā teṣu bruvāṇeṣu rāvaṇāvarajo 'bravīt vākyam agrāmyapadavat puṣkalārthaṃ vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 006"}
{"quote": "analaḥ śarabhaś caiva saṃpātiḥ praghasas tathā gatvā laṅkāṃ mamāmātyāḥ purīṃ punar ihāgatāḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 007"}
{"quote": "bhūtvā śakunayaḥ sarve praviṣṭāś ca ripor balam vidhānaṃ vihitaṃ yac ca tad dṛṣṭvā samupasthitāḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 008"}
{"quote": "saṃvidhānaṃ yathāhus te rāvaṇasya durātmanaḥ rāma tad bruvataḥ sarvaṃ yathātathyena me śṛṇu", "category": "Epic, Ramayana", "book": "Ramayana", "position": "Kanda 6, Sarga 028, Verse 009"}
{"quote": "pūrvaṃ prahastaḥ sabalo dvāram āsādya tiṣṭhati dakṣiṇaṃ ca mahāvīryau mahāpārśvamahodarau", "category": "Epic, Ramayana", "book": "Ramayana", "position": "Kanda 6, Sarga 028, Verse 010"}
{"quote": "indrajit paścimadvāraṃ rākṣasair bahubhir vṛtaḥ paṭṭasāsidhanuṣmadbhiḥ śūlamudgarapāṇibhiḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 011"}
{"quote": "nānāpraharaṇaiḥ śūrair āvṛto rāvaṇātmajaḥ rākṣasānāṃ sahasrais tu bahubhiḥ śastrapāṇibhiḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 012"}
{"quote": "yuktaḥ paramasaṃvigno rākṣasair bahubhir vṛtaḥ uttaraṃ nagaradvāraṃ rāvaṇaḥ svayam āsthitaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 013"}
{"quote": "virūpākṣas tu mahatā śūlakhaḍgadhanuṣmatā balena rākṣasaiḥ sārdhaṃ madhyamaṃ gulmam āsthitaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 014"}
{"quote": "etān evaṃvidhān gulmāṃl laṅkāyāṃ samudīkṣya te māmakāḥ sacivāḥ sarve śīghraṃ punar ihāgatāḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 015"}
{"quote": "gajānāṃ ca sahasraṃ ca rathānām ayutaṃ pure hayānām ayute dve ca sāgrakoṭī ca rakṣasām", "category": "Epic, Ramayana", "book": "Ramayana", "position": "Kanda 6, Sarga 028, Verse 016"}
{"quote": "vikrāntā balavantaś ca saṃyugeṣv ātatāyinaḥ iṣṭā rākṣasarājasya nityam ete niśācarāḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 017"}
{"quote": "ekaikasyātra yuddhārthe rākṣasasya viśāṃ pate parivāraḥ sahasrāṇāṃ sahasram upatiṣṭhate", "category": "Epic, Ramayana", "book": "Ramayana", "position": "Kanda 6, Sarga 028, Verse 018"}
{"quote": "etāṃ pravṛttiṃ laṅkāyāṃ mantriproktaṃ vibhīṣaṇaḥ rāmaṃ kamalapatrākṣam idam uttaram abravīt", "category": "Epic, Ramayana", "book": "Ramayana", "position": "Kanda 6, Sarga 028, Verse 019"}
{"quote": "kuberaṃ tu yadā rāma rāvaṇaḥ pratyayudhyata ṣaṣṭiḥ śatasahasrāṇi tadā niryānti rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 020"}
{"quote": "parākrameṇa vīryeṇa tejasā sattvagauravāt sadṛśā yo 'tra darpeṇa rāvaṇasya durātmanaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 021"}
{"quote": "atra manyur na kartavyo roṣaye tvāṃ na bhīṣaye samartho hy asi vīryeṇa surāṇām api nigrahe", "category": "Epic, Ramayana", "book": "Ramayana", "position": "Kanda 6, Sarga 028, Verse 022"}
{"quote": "tad bhavāṃś caturaṅgeṇa balena mahatā vṛtaḥ vyūhyedaṃ vānarānīkaṃ nirmathiṣyasi rāvaṇam", "category": "Epic, Ramayana", "book": "Ramayana", "position": "Kanda 6, Sarga 028, Verse 023"}
{"quote": "rāvaṇāvaraje vākyam evaṃ bruvati rāghavaḥ śatrūṇāṃ pratighātārtham idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 028, Verse 024"}
{"quote": "pūrvadvāre tu laṅkāyā nīlo vānarapuṃgavaḥ prahastaṃ pratiyoddhā syād vānarair bahubhir vṛtaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 025"}
{"quote": "aṅgado vāliputras tu balena mahatā vṛtaḥ dakṣiṇe bādhatāṃ dvāre mahāpārśvamahodarau", "category": "Epic, Ramayana", "book": "Ramayana", "position": "Kanda 6, Sarga 028, Verse 026"}
{"quote": "hanūmān paścimadvāraṃ nipīḍya pavanātmajaḥ praviśatv aprameyātmā bahubhiḥ kapibhir vṛtaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 027"}
{"quote": "daityadānavasaṃghānām ṛṣīṇāṃ ca mahātmanām viprakārapriyaḥ kṣudro varadānabalānvitaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 028"}
{"quote": "parikrāmati yaḥ sarvāṃl lokān saṃtāpayan prajāḥ tasyāhaṃ rākṣasendrasya svayam eva vadhe dhṛtaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 029"}
{"quote": "uttaraṃ nagaradvāram ahaṃ saumitriṇā saha nipīḍyābhipravekṣyāmi sabalo yatra rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 030"}
{"quote": "vānarendraś ca balavān ṛkṣarājaś ca jāmbavān rākṣasendrānujaś caiva gulme bhavatu madhyame", "category": "Epic, Ramayana", "book": "Ramayana", "position": "Kanda 6, Sarga 028, Verse 031"}
{"quote": "na caiva mānuṣaṃ rūpaṃ kāryaṃ haribhir āhave eṣā bhavatu naḥ saṃjñā yuddhe 'smin vānare bale", "category": "Epic, Ramayana", "book": "Ramayana", "position": "Kanda 6, Sarga 028, Verse 032"}
{"quote": "vānarā eva niścihnaṃ svajane 'smin bhaviṣyati vayaṃ tu mānuṣeṇaiva sapta yotsyāmahe parān", "category": "Epic, Ramayana", "book": "Ramayana", "position": "Kanda 6, Sarga 028, Verse 033"}
{"quote": "aham eva saha bhrātrā lakṣmaṇena mahaujasā ātmanā pañcamaś cāyaṃ sakhā mama vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 028, Verse 034"}
{"quote": "sa rāmaḥ kāryasiddhyartham evam uktvā vibhīṣaṇam suvelārohaṇe buddhiṃ cakāra matimān matim", "category": "Epic, Ramayana", "book": "Ramayana", "position": "Kanda 6, Sarga 028, Verse 035"}
{"quote": "tatas tu rāmo mahatā balena pracchādya sarvāṃ pṛthivīṃ mahātmā prahṛṣṭarūpo 'bhijagāma laṅkāṃ kṛtvā matiṃ so 'rivadhe mahātmā", "category": "Epic, Ramayana", "book": "Ramayana", "position": "Kanda 6, Sarga 028, Verse 036"}
{"quote": "sa tu kṛtvā suvelasya matim ārohaṇaṃ prati lakṣmaṇānugato rāmaḥ sugrīvam idam abravīt", "category": "Epic, Ramayana", "book": "Ramayana", "position": "Kanda 6, Sarga 029, Verse 001"}
{"quote": "vibhīṣaṇaṃ ca dharmajñam anuraktaṃ niśācaram mantrajñaṃ ca vidhijñaṃ ca ślakṣṇayā parayā girā", "category": "Epic, Ramayana", "book": "Ramayana", "position": "Kanda 6, Sarga 029, Verse 002"}
{"quote": "suvelaṃ sādhu śailendram imaṃ dhātuśataiś citam adhyārohāmahe sarve vatsyāmo 'tra niśām imām", "category": "Epic, Ramayana", "book": "Ramayana", "position": "Kanda 6, Sarga 029, Verse 003"}
{"quote": "laṅkāṃ cālokayiṣyāmo nilayaṃ tasya rakṣasaḥ yena me maraṇāntāya hṛtā bhāryā durātmanā", "category": "Epic, Ramayana", "book": "Ramayana", "position": "Kanda 6, Sarga 029, Verse 004"}
{"quote": "yena dharmo na vijñāto na vṛttaṃ na kulaṃ tathā rākṣasyā nīcayā buddhyā yena tad garhitaṃ kṛtam", "category": "Epic, Ramayana", "book": "Ramayana", "position": "Kanda 6, Sarga 029, Verse 005"}
{"quote": "yasmin me vardhate roṣaḥ kīrtite rākṣasādhame yasyāparādhān nīcasya vadhaṃ drakṣyāmi rakṣasām", "category": "Epic, Ramayana", "book": "Ramayana", "position": "Kanda 6, Sarga 029, Verse 006"}
{"quote": "eko hi kurute pāpaṃ kālapāśavaśaṃ gataḥ nīcenātmāpacāreṇa kulaṃ tena vinaśyati", "category": "Epic, Ramayana", "book": "Ramayana", "position": "Kanda 6, Sarga 029, Verse 007"}
{"quote": "evaṃ saṃmantrayann eva sakrodho rāvaṇaṃ prati rāmaḥ suvelaṃ vāsāya citrasānum upāruhat", "category": "Epic, Ramayana", "book": "Ramayana", "position": "Kanda 6, Sarga 029, Verse 008"}
{"quote": "pṛṣṭhato lakṣmaṇa cainam anvagacchat samāhitaḥ saśaraṃ cāpam udyamya sumahad vikrame rataḥ", "category": "Epic, Ramayana", "book": "Ramayana", "position": "Kanda 6, Sarga 029, Verse 009"}
{"quote": "tam anvarohat sugrīvaḥ sāmātyaḥ savibhīṣaṇaḥ hanūmān aṅgado nīlo maindo dvivida eva ca", "category": "Epic, Ramayana", "book": "Ramayana", "position": "Kanda 6, Sarga 029, Verse 010"}
{"quote": "gajo gavākṣo gavayaḥ śarabho gandhamādanaḥ panasaḥ kumudaś caiva haro rambhaś ca yūthapaḥ", "category": "Epic, Ramayana", "book": "Ramayana", "position": "Kanda 6, Sarga 029, Verse 011"}
{"quote": "ete cānye ca bahavo vānarāḥ śīghragāminaḥ te vāyuvegapravaṇās taṃ giriṃ giricāriṇaḥ adhyārohanta śataśaḥ suvelaṃ yatra rāghavaḥ", "category": "Epic, Ramayana", "book": "Ramayana", "position": "Kanda 6, Sarga 029, Verse 012"}
{"quote": "te tv adīrgheṇa kālena girim āruhya sarvataḥ dadṛśuḥ śikhare tasya viṣaktām iva khe purīm", "category": "Epic, Ramayana", "book": "Ramayana", "position": "Kanda 6, Sarga 029, Verse 013"}
{"quote": "tāṃ śubhāṃ pravaradvārāṃ prākāravaraśobhitām laṅkāṃ rākṣasasaṃpūrṇāṃ dadṛśur hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 029, Verse 014"}
{"quote": "prākāracayasaṃsthaiś ca tathā nīlair niśācaraiḥ dadṛśus te hariśreṣṭhāḥ prākāram aparaṃ kṛtam", "category": "Epic, Ramayana", "book": "Ramayana", "position": "Kanda 6, Sarga 029, Verse 015"}
{"quote": "te dṛṣṭvā vānarāḥ sarve rākṣasān yuddhakāṅkṣiṇaḥ mumucur vipulān nādāṃs tatra rāmasya paśyataḥ", "category": "Epic, Ramayana", "book": "Ramayana", "position": "Kanda 6, Sarga 029, Verse 016"}
{"quote": "tato 'stam agamat sūryaḥ saṃdhyayā pratirañjitaḥ pūrṇacandrapradīpā ca kṣapā samabhivartate", "category": "Epic, Ramayana", "book": "Ramayana", "position": "Kanda 6, Sarga 029, Verse 017"}
{"quote": "tataḥ sa rāmo harivāhinīpatir vibhīṣaṇena pratinandya satkṛtaḥ salakṣmaṇo yūthapayūthasaṃvṛtaḥ suvela pṛṣṭhe nyavasad yathāsukham", "category": "Epic, Ramayana", "book": "Ramayana", "position": "Kanda 6, Sarga 029, Verse 018"}
{"quote": "tāṃ rātrim uṣitās tatra suvele haripuṃgavāḥ laṅkāyāṃ dadṛśur vīrā vanāny upavanāni ca", "category": "Epic, Ramayana", "book": "Ramayana", "position": "Kanda 6, Sarga 030, Verse 001"}
{"quote": "samasaumyāni ramyāṇi viśālāny āyatāni ca dṛṣṭiramyāṇi te dṛṣṭvā babhūvur jātavismayāḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 002"}
{"quote": "campakāśokapuṃnāgasālatālasamākulā tamālavanasaṃchannā nāgamālāsamāvṛtā", "category": "Epic, Ramayana", "book": "Ramayana", "position": "Kanda 6, Sarga 030, Verse 003"}
{"quote": "hintālair arjunair nīpaiḥ saptaparṇaiś ca puṣpitaiḥ tilakaiḥ karṇikāraiś ca paṭālaiś ca samantataḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 004"}
{"quote": "śuśubhe puṣpitāgraiś ca latāparigatair drumaiḥ laṅkā bahuvidhair divyair yathendrasyāmarāvatī", "category": "Epic, Ramayana", "book": "Ramayana", "position": "Kanda 6, Sarga 030, Verse 005"}
{"quote": "vicitrakusumopetai raktakomalapallavaiḥ śādvalaiś ca tathā nīlaiś citrābhir vanarājibhiḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 006"}
{"quote": "gandhāḍhyāny abhiramyāṇi puṣpāṇi ca phalāni ca dhārayanty agamās tatra bhūṣaṇānīva mānavāḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 007"}
{"quote": "tac caitrarathasaṃkāśaṃ manojñaṃ nandanopamam vanaṃ sarvartukaṃ ramyaṃ śuśubhe ṣaṭpadāyutam", "category": "Epic, Ramayana", "book": "Ramayana", "position": "Kanda 6, Sarga 030, Verse 008"}
{"quote": "natyūhakoyaṣṭibhakair nṛtyamānaiś ca barhibhiḥ rutaṃ parabhṛtānāṃ ca śuśruve vananirjhare", "category": "Epic, Ramayana", "book": "Ramayana", "position": "Kanda 6, Sarga 030, Verse 009"}
{"quote": "nityamattavihaṃgāni bhramarācaritāni ca kokilākulaṣaṇḍāni vihagābhirutāni ca", "category": "Epic, Ramayana", "book": "Ramayana", "position": "Kanda 6, Sarga 030, Verse 010"}
{"quote": "bhṛṅgarājābhigītāni bhramaraiḥ sevitāni ca koṇālakavighuṣṭāni sārasābhirutāni ca", "category": "Epic, Ramayana", "book": "Ramayana", "position": "Kanda 6, Sarga 030, Verse 011"}
{"quote": "viviśus te tatas tāni vanāny upavanāni ca hṛṣṭāḥ pramuditā vīrā harayaḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 012"}
{"quote": "teṣāṃ praviśatāṃ tatra vānarāṇāṃ mahaujasām puṣpasaṃsargasurabhir vavau ghrāṇasukho 'nilaḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 013"}
{"quote": "anye tu harivīrāṇāṃ yūthān niṣkramya yūthapāḥ sugrīveṇābhyanujñātā laṅkāṃ jagmuḥ patākinīm", "category": "Epic, Ramayana", "book": "Ramayana", "position": "Kanda 6, Sarga 030, Verse 014"}
{"quote": "vitrāsayanto vihagāṃs trāsayanto mṛgadvipān kampayantaś ca tāṃ laṅkāṃ nādaiḥ svair nadatāṃ varāḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 015"}
{"quote": "kurvantas te mahāvegā mahīṃ cāraṇapīḍitām rajaś ca sahasaivordhvaṃ jagāma caraṇoddhatam", "category": "Epic, Ramayana", "book": "Ramayana", "position": "Kanda 6, Sarga 030, Verse 016"}
{"quote": "ṛkṣāḥ siṃhā varāhāś ca mahiṣā vāraṇā mṛgāḥ tena śabdena vitrastā jagmur bhītā diśo daśa", "category": "Epic, Ramayana", "book": "Ramayana", "position": "Kanda 6, Sarga 030, Verse 017"}
{"quote": "śikharaṃ tu trikūṭasya prāṃśu caikaṃ divispṛśam samantāt puṣpasaṃchannaṃ mahārajatasaṃnibham", "category": "Epic, Ramayana", "book": "Ramayana", "position": "Kanda 6, Sarga 030, Verse 018"}
{"quote": "śatayojanavistīrṇaṃ vimalaṃ cārudarśanam ślakṣṇaṃ śrīman mahac caiva duṣprāpaṃ śakunair api", "category": "Epic, Ramayana", "book": "Ramayana", "position": "Kanda 6, Sarga 030, Verse 019"}
{"quote": "manasāpi durārohaṃ kiṃ punaḥ karmaṇā janaiḥ niviṣṭā tatra śikhare laṅkā rāvaṇapālitā", "category": "Epic, Ramayana", "book": "Ramayana", "position": "Kanda 6, Sarga 030, Verse 020"}
{"quote": "sā purī gopurair uccaiḥ pāṇḍurāmbudasaṃnibhaiḥ kāñcanena ca sālena rājatena ca śobhitā", "category": "Epic, Ramayana", "book": "Ramayana", "position": "Kanda 6, Sarga 030, Verse 021"}
{"quote": "prāsādaiś ca vimānaiś ca laṅkā paramabhūṣitā ghanair ivātapāpāye madhyamaṃ vaiṣṇavaṃ padam", "category": "Epic, Ramayana", "book": "Ramayana", "position": "Kanda 6, Sarga 030, Verse 022"}
{"quote": "yasyāṃ stambhasahasreṇa prāsādaḥ samalaṃkṛtaḥ kailāsaśikharākāro dṛśyate kham ivollikhan", "category": "Epic, Ramayana", "book": "Ramayana", "position": "Kanda 6, Sarga 030, Verse 023"}
{"quote": "caityaḥ sa rākṣasendrasya babhūva purabhūṣaṇam śatena rakṣasāṃ nityaṃ yaḥ samagreṇa rakṣyate", "category": "Epic, Ramayana", "book": "Ramayana", "position": "Kanda 6, Sarga 030, Verse 024"}
{"quote": "tāṃ samṛddhāṃ samṛddhārtho lakṣmīvāṃl lakṣmaṇāgrajaḥ rāvaṇasya purīṃ rāmo dadarśa saha vānaraiḥ", "category": "Epic, Ramayana", "book": "Ramayana", "position": "Kanda 6, Sarga 030, Verse 025"}
{"quote": "tāṃ ratnapūrṇāṃ bahusaṃvidhānāṃ prāsādamālābhir alaṃkṛtāṃ ca purīṃ mahāyantrakavāṭamukhyāṃ dadarśa rāmo mahatā balena", "category": "Epic, Ramayana", "book": "Ramayana", "position": "Kanda 6, Sarga 030, Verse 026"}
{"quote": "atha tasmin nimittāni dṛṣṭvā lakṣmaṇapūrvajaḥ lakṣmaṇaṃ lakṣmisaṃpannam idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 031, Verse 001"}
{"quote": "parigṛhyodakaṃ śītaṃ vanāni phalavanti ca balaughaṃ saṃvibhajyemaṃ vyūhya tiṣṭhema lakṣmaṇa", "category": "Epic, Ramayana", "book": "Ramayana", "position": "Kanda 6, Sarga 031, Verse 002"}
{"quote": "lokakṣayakaraṃ bhīmaṃ bhayaṃ paśyāmy upasthitam nibarhaṇaṃ pravīrāṇām ṛkṣavānararakṣasām", "category": "Epic, Ramayana", "book": "Ramayana", "position": "Kanda 6, Sarga 031, Verse 003"}
{"quote": "vātāś ca paruṣaṃ vānti kampate ca vasuṃdharā parvatāgrāṇi vepante patanti dharaṇīdharāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 004"}
{"quote": "meghāḥ kravyādasaṃkāśāḥ paruṣāḥ paruṣasvanāḥ krūrāḥ krūraṃ pravarṣanti miśraṃ śoṇitabindubhiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 005"}
{"quote": "raktacandanasaṃkāśā saṃdhyāparamadāruṇā jvalac ca nipataty etad ādityād agnimaṇḍalam", "category": "Epic, Ramayana", "book": "Ramayana", "position": "Kanda 6, Sarga 031, Verse 006"}
{"quote": "ādityam abhivāśyante janayanto mahad bhayam dīnā dīnasvarā ghorā apraśastā mṛgadvijāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 007"}
{"quote": "rajanyām aprakāśaś ca saṃtāpayati candramāḥ kṛṣṇaraktāṃśuparyanto yathā lokasya saṃkṣaye", "category": "Epic, Ramayana", "book": "Ramayana", "position": "Kanda 6, Sarga 031, Verse 008"}
{"quote": "hrasvo rūkṣo 'praśastaś ca pariveṣaḥ sulohitaḥ ādityamaṇḍale nīlaṃ lakṣma lakṣmaṇa dṛśyate", "category": "Epic, Ramayana", "book": "Ramayana", "position": "Kanda 6, Sarga 031, Verse 009"}
{"quote": "dṛśyante na yathāvac ca nakṣatrāṇy abhivartate yugāntam iva lokasya paśya lakṣmaṇa śaṃsati", "category": "Epic, Ramayana", "book": "Ramayana", "position": "Kanda 6, Sarga 031, Verse 010"}
{"quote": "kākāḥ śyenās tathā gṛdhrā nīcaiḥ paripatanti ca śivāś cāpy aśivā vācaḥ pravadanti mahāsvanāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 011"}
{"quote": "kṣipram adya durādharṣāṃ purīṃ rāvaṇapālitām abhiyāma javenaiva sarvato haribhir vṛtāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 012"}
{"quote": "ity evaṃ tu vadan vīro lakṣmaṇaṃ lakṣmaṇāgrajaḥ tasmād avātarac chīghraṃ parvatāgrān mahābalaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 013"}
{"quote": "avatīrya tu dharmātmā tasmāc chailāt sa rāghavaḥ paraiḥ paramadurdharṣaṃ dadarśa balam ātmanaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 014"}
{"quote": "saṃnahya tu sasugrīvaḥ kapirājabalaṃ mahat kālajño rāghavaḥ kāle saṃyugāyābhyacodayat", "category": "Epic, Ramayana", "book": "Ramayana", "position": "Kanda 6, Sarga 031, Verse 015"}
{"quote": "tataḥ kāle mahābāhur balena mahatā vṛtaḥ prasthitaḥ purato dhanvī laṅkām abhimukhaḥ purīm", "category": "Epic, Ramayana", "book": "Ramayana", "position": "Kanda 6, Sarga 031, Verse 016"}
{"quote": "taṃ vibhīṣaṇa sugrīvau hanūmāñ jāmbavān nalaḥ ṛkṣarājas tathā nīlo lakṣmaṇaś cānyayus tadā", "category": "Epic, Ramayana", "book": "Ramayana", "position": "Kanda 6, Sarga 031, Verse 017"}
{"quote": "tataḥ paścāt sumahatī pṛtanarkṣavanaukasām pracchādya mahatīṃ bhūmim anuyāti sma rāghavam", "category": "Epic, Ramayana", "book": "Ramayana", "position": "Kanda 6, Sarga 031, Verse 018"}
{"quote": "śailaśṛṅgāṇi śataśaḥ pravṛddhāṃś ca mahīruhām jagṛhuḥ kuñjaraprakhyā vānarāḥ paravāraṇāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 019"}
{"quote": "tau tv adīrgheṇa kālena bhrātarau rāmalakṣmaṇau rāvaṇasya purīṃ laṅkām āsedatur ariṃdamau", "category": "Epic, Ramayana", "book": "Ramayana", "position": "Kanda 6, Sarga 031, Verse 020"}
{"quote": "patākāmālinīṃ ramyām udyānavanaśobhitām citravaprāṃ suduṣprāpām uccaprākāratoraṇām", "category": "Epic, Ramayana", "book": "Ramayana", "position": "Kanda 6, Sarga 031, Verse 021"}
{"quote": "tāṃ surair api durdharṣāṃ rāmavākyapracoditāḥ yathānideśaṃ saṃpīḍya nyaviśanta vanaukasaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 022"}
{"quote": "laṅkāyās tūttaradvāraṃ śailaśṛṅgam ivonnatam rāmaḥ sahānujo dhanvī jugopa ca rurodha ca", "category": "Epic, Ramayana", "book": "Ramayana", "position": "Kanda 6, Sarga 031, Verse 023"}
{"quote": "laṅkām upaniviṣṭaś ca rāmo daśarathātmajaḥ lakṣmaṇānucaro vīraḥ purīṃ rāvaṇapālitām", "category": "Epic, Ramayana", "book": "Ramayana", "position": "Kanda 6, Sarga 031, Verse 024"}
{"quote": "uttaradvāram āsādya yatra tiṣṭhati rāvaṇaḥ nānyo rāmād dhi tad dvāraṃ samarthaḥ parirakṣitum", "category": "Epic, Ramayana", "book": "Ramayana", "position": "Kanda 6, Sarga 031, Verse 025"}
{"quote": "rāvaṇādhiṣṭhitaṃ bhīmaṃ varuṇeneva sāgaram sāyudhau rākṣasair bhīmair abhiguptaṃ samantataḥ laghūnāṃ trāsajananaṃ pātālam iva dānavaiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 026"}
{"quote": "vinyastāni ca yodhānāṃ bahūni vividhāni ca dadarśāyudhajālāni tathaiva kavacāni ca", "category": "Epic, Ramayana", "book": "Ramayana", "position": "Kanda 6, Sarga 031, Verse 027"}
{"quote": "pūrvaṃ tu dvāram āsādya nīlo haricamūpatiḥ atiṣṭhat saha maindena dvividena ca vīryavān", "category": "Epic, Ramayana", "book": "Ramayana", "position": "Kanda 6, Sarga 031, Verse 028"}
{"quote": "aṅgado dakṣiṇadvāraṃ jagrāha sumahābalaḥ ṛṣabheṇa gavākṣeṇa gajena gavayena ca", "category": "Epic, Ramayana", "book": "Ramayana", "position": "Kanda 6, Sarga 031, Verse 029"}
{"quote": "hanūmān paścimadvāraṃ rarakṣa balavān kapiḥ pramāthi praghasābhyāṃ ca vīrair anyaiś ca saṃgataḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 030"}
{"quote": "madhyame ca svayaṃ gulme sugrīvaḥ samatiṣṭhata saha sarvair hariśreṣṭhaiḥ suparṇaśvasanopamaiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 031"}
{"quote": "vānarāṇāṃ tu ṣaṭtriṃśat koṭyaḥ prakhyātayūthapāḥ nipīḍyopaniviṣṭāś ca sugrīvo yatra vānaraḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 032"}
{"quote": "śāsanena tu rāmasya lakṣmaṇaḥ savibhīṣaṇaḥ dvāre dvāre harīṇāṃ tu koṭiṃ koṭiṃ nyaveśayat", "category": "Epic, Ramayana", "book": "Ramayana", "position": "Kanda 6, Sarga 031, Verse 033"}
{"quote": "paścimena tu rāmasya sugrīvaḥ saha jāmbavān adūrān madhyame gulme tasthau bahubalānugaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 034"}
{"quote": "te tu vānaraśārdūlāḥ śārdūlā iva daṃṣṭriṇaḥ gṛhītvā drumaśailāgrān hṛṣṭā yuddhāya tasthire", "category": "Epic, Ramayana", "book": "Ramayana", "position": "Kanda 6, Sarga 031, Verse 035"}
{"quote": "sarve vikṛtalāṅgūlāḥ sarve daṃṣṭrānakhāyudhāḥ sarve vikṛtacitrāṅgāḥ sarve ca vikṛtānanāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 036"}
{"quote": "daśanāgabalāḥ ke cit ke cid daśaguṇottarāḥ ke cin nāgasahasrasya babhūvus tulyavikramāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 037"}
{"quote": "santi caughā balāḥ ke cit ke cic chataguṇottarāḥ aprameyabalāś cānye tatrāsan hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 038"}
{"quote": "adbhutaś ca vicitraś ca teṣām āsīt samāgamaḥ tatra vānarasainyānāṃ śalabhānām ivodgamaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 039"}
{"quote": "paripūrṇam ivākāśaṃ saṃchanneva ca medinī laṅkām upaniviṣṭaiś ca saṃpatadbhiś ca vānaraiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 040"}
{"quote": "śataṃ śatasahasrāṇāṃ pṛthag ṛkṣavanaukasām laṅkā dvārāṇy upājagmur anye yoddhuṃ samantataḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 041"}
{"quote": "āvṛtaḥ sa giriḥ sarvais taiḥ samantāt plavaṃgamaiḥ ayutānāṃ sahasraṃ ca purīṃ tām abhyavartata", "category": "Epic, Ramayana", "book": "Ramayana", "position": "Kanda 6, Sarga 031, Verse 042"}
{"quote": "vānarair balavadbhiś ca babhūva drumapāṇibhiḥ sarvataḥ saṃvṛtā laṅkā duṣpraveśāpi vāyunā", "category": "Epic, Ramayana", "book": "Ramayana", "position": "Kanda 6, Sarga 031, Verse 043"}
{"quote": "rākṣasā vismayaṃ jagmuḥ sahasābhinipīḍitāḥ vānarair meghasaṃkāśaiḥ śakratulyaparākramaiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 044"}
{"quote": "mahāñ śabdo 'bhavat tatra balaughasyābhivartataḥ sāgarasyeva bhinnasya yathā syāt salilasvanaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 045"}
{"quote": "tena śabdena mahatā saprākārā satoraṇā laṅkā pracalitā sarvā saśailavanakānanā", "category": "Epic, Ramayana", "book": "Ramayana", "position": "Kanda 6, Sarga 031, Verse 046"}
{"quote": "rāmalakṣmaṇaguptā sā sugrīveṇa ca vāhinī babhūva durdharṣatarā sarvair api surāsuraiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 047"}
{"quote": "rāghavaḥ saṃniveśyaivaṃ sainyaṃ svaṃ rakṣasāṃ vadhe saṃmantrya mantribhiḥ sārdhaṃ niścitya ca punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 048"}
{"quote": "ānantaryam abhiprepsuḥ kramayogārthatattvavit vibhīṣaṇasyānumate rājadharmam anusmaran aṅgadaṃ vālitanayaṃ samāhūyedam abravīt", "category": "Epic, Ramayana", "book": "Ramayana", "position": "Kanda 6, Sarga 031, Verse 049"}
{"quote": "gatvā saumya daśagrīvaṃ brūhi madvacanāt kape laṅghayitvā purīṃ laṅkāṃ bhayaṃ tyaktvā gatavyathaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 050"}
{"quote": "bhraṣṭaśrīkagataiśvaryamumūrṣo naṣṭacetanaḥ ṛṣīṇāṃ devatānāṃ ca gandharvāpsarasāṃ tathā", "category": "Epic, Ramayana", "book": "Ramayana", "position": "Kanda 6, Sarga 031, Verse 051"}
{"quote": "nāgānām atha yakṣāṇāṃ rājñāṃ ca rajanīcara yac ca pāpaṃ kṛtaṃ mohād avaliptena rākṣasa", "category": "Epic, Ramayana", "book": "Ramayana", "position": "Kanda 6, Sarga 031, Verse 052"}
{"quote": "nūnam adya gato darpaḥ svayambhū varadānajaḥ yasya daṇḍadharas te 'haṃ dārāharaṇakarśitaḥ daṇḍaṃ dhārayamāṇas tu laṅkādvare vyavasthitaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 053"}
{"quote": "padavīṃ devatānāṃ ca maharṣīṇāṃ ca rākṣasa rājarṣīṇāṃ ca sarveṣāṃ gamiṣyasi mayā hataḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 054"}
{"quote": "balena yena vai sītāṃ māyayā rākṣasādhama mām atikrāmayitvā tvaṃ hṛtavāṃs tad vidarśaya", "category": "Epic, Ramayana", "book": "Ramayana", "position": "Kanda 6, Sarga 031, Verse 055"}
{"quote": "arākṣasam imaṃ lokaṃ kartāsmi niśitaiḥ śaraiḥ na cec charaṇam abhyeṣi mām upādāya maithilīm", "category": "Epic, Ramayana", "book": "Ramayana", "position": "Kanda 6, Sarga 031, Verse 056"}
{"quote": "dharmātmā rakṣasāṃ śreṣṭhaḥ saṃprāpto 'yaṃ vibhīṣaṇaḥ laṅkaiśvaryaṃ dhruvaṃ śrīmān ayaṃ prāpnoty akaṇṭakam", "category": "Epic, Ramayana", "book": "Ramayana", "position": "Kanda 6, Sarga 031, Verse 057"}
{"quote": "na hi rājyam adharmeṇa bhoktuṃ kṣaṇam api tvayā śakyaṃ mūrkhasahāyena pāpenāvijitātmanā", "category": "Epic, Ramayana", "book": "Ramayana", "position": "Kanda 6, Sarga 031, Verse 058"}
{"quote": "yudhyasva vā dhṛtiṃ kṛtvā śauryam ālambya rākṣasa maccharais tvaṃ raṇe śāntas tataḥ pūto bhaviṣyasi", "category": "Epic, Ramayana", "book": "Ramayana", "position": "Kanda 6, Sarga 031, Verse 059"}
{"quote": "yady āviśasi lokāṃs trīn pakṣibhūto manojavaḥ mama cakṣuṣpathaṃ prāpya na jīvan pratiyāsyasi", "category": "Epic, Ramayana", "book": "Ramayana", "position": "Kanda 6, Sarga 031, Verse 060"}
{"quote": "bravīmi tvāṃ hitaṃ vākyaṃ kriyatām aurdhvadekikam sudṛṣṭā kriyatāṃ laṅkā jīvitaṃ te mayi sthitam", "category": "Epic, Ramayana", "book": "Ramayana", "position": "Kanda 6, Sarga 031, Verse 061"}
{"quote": "ity uktaḥ sa tu tāreyo rāmeṇākliṣṭakarmaṇā jagāmākāśam āviśya mūrtimān iva havyavāṭ", "category": "Epic, Ramayana", "book": "Ramayana", "position": "Kanda 6, Sarga 031, Verse 062"}
{"quote": "so 'tipatya muhūrtena śrīmān rāvaṇamandiram dadarśāsīnam avyagraṃ rāvaṇaṃ sacivaiḥ saha", "category": "Epic, Ramayana", "book": "Ramayana", "position": "Kanda 6, Sarga 031, Verse 063"}
{"quote": "tatas tasyāvidūreṇa nipatya haripuṃgavaḥ dīptāgnisadṛśas tasthāv aṅgadaḥ kanakāṅgadaḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 064"}
{"quote": "tad rāmavacanaṃ sarvam anyūnādhikam uttamam sāmātyaṃ śrāvayām āsa nivedyātmānam ātmanā", "category": "Epic, Ramayana", "book": "Ramayana", "position": "Kanda 6, Sarga 031, Verse 065"}
{"quote": "dūto 'haṃ kosalendrasya rāmasyākliṣṭakarmaṇaḥ vāliputro 'ṅgado nāma yadi te śrotram āgataḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 066"}
{"quote": "āha tvāṃ rāghavo rāmaḥ kausalyānandavardhanaḥ niṣpatya pratiyudhyasva nṛśaṃsaṃ puruṣādhama", "category": "Epic, Ramayana", "book": "Ramayana", "position": "Kanda 6, Sarga 031, Verse 067"}
{"quote": "hantāsmi tvāṃ sahāmātyaṃ saputrajñātibāndhavam nirudvignās trayo lokā bhaviṣyanti hate tvayi", "category": "Epic, Ramayana", "book": "Ramayana", "position": "Kanda 6, Sarga 031, Verse 068"}
{"quote": "devadānavayakṣāṇāṃ gandharvoragarakṣasām śatrum adyoddhariṣyāmi tvām ṛṣīṇāṃ ca kaṇṭakam", "category": "Epic, Ramayana", "book": "Ramayana", "position": "Kanda 6, Sarga 031, Verse 069"}
{"quote": "vibhīṣaṇasya caiśvaryaṃ bhaviṣyati hate tvayi na cet satkṛtya vaidehīṃ praṇipatya pradāsyasi", "category": "Epic, Ramayana", "book": "Ramayana", "position": "Kanda 6, Sarga 031, Verse 070"}
{"quote": "ity evaṃ paruṣaṃ vākyaṃ bruvāṇe haripuṃgave amarṣavaśam āpanno niśācaragaṇeśvaraḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 071"}
{"quote": "tataḥ sa roṣatāmrākṣaḥ śaśāsa sacivāṃs tadā gṛhyatām eṣa durmedhā vadhyatām iti cāsakṛt", "category": "Epic, Ramayana", "book": "Ramayana", "position": "Kanda 6, Sarga 031, Verse 072"}
{"quote": "rāvaṇasya vacaḥ śrutvā dīptāgnisamatejasaḥ jagṛhus taṃ tato ghorāś catvāro rajanīcarāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 073"}
{"quote": "grāhayām āsa tāreyaḥ svayam ātmānam ātmanā balaṃ darśayituṃ vīro yātudhānagaṇe tadā", "category": "Epic, Ramayana", "book": "Ramayana", "position": "Kanda 6, Sarga 031, Verse 074"}
{"quote": "sa tān bāhudvaye saktān ādāya patagān iva prāsādaṃ śailasaṃkāśam utpāpātāṅgadas tadā", "category": "Epic, Ramayana", "book": "Ramayana", "position": "Kanda 6, Sarga 031, Verse 075"}
{"quote": "te 'ntarikṣād vinirdhūtās tasya vegena rākṣasāḥ bhumau nipatitāḥ sarve rākṣasendrasya paśyataḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 076"}
{"quote": "tataḥ prāsādaśikharaṃ śailaśṛṅgam ivonnatam tat paphāla tadākrāntaṃ daśagrīvasya paśyataḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 077"}
{"quote": "bhaṅktvā prāsādaśikharaṃ nāma viśrāvya cātmanaḥ vinadya sumahānādam utpapāta vihāyasā", "category": "Epic, Ramayana", "book": "Ramayana", "position": "Kanda 6, Sarga 031, Verse 078"}
{"quote": "rāvaṇas tu paraṃ cakre krodhaṃ prāsādadharṣaṇāt vināśaṃ cātmanaḥ paśyan niḥśvāsaparamo 'bhavat", "category": "Epic, Ramayana", "book": "Ramayana", "position": "Kanda 6, Sarga 031, Verse 079"}
{"quote": "rāmas tu bahubhir hṛṣṭair ninadadbhiḥ plavaṃgamaiḥ vṛto ripuvadhākāṅkṣī yuddhāyaivābhyavartata", "category": "Epic, Ramayana", "book": "Ramayana", "position": "Kanda 6, Sarga 031, Verse 080"}
{"quote": "suṣeṇas tu mahāvīryo girikūṭopamo hariḥ bahubhiḥ saṃvṛtas tatra vānaraiḥ kāmarūpibhiḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 081"}
{"quote": "caturdvārāṇi sarvāṇi sugrīvavacanāt kapiḥ paryākramata durdharṣo nakṣatrāṇīva candramāḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 082"}
{"quote": "teṣām akṣauhiṇiśataṃ samavekṣya vanaukasām laṅkām upaniviṣṭānāṃ sāgaraṃ cātivartatām", "category": "Epic, Ramayana", "book": "Ramayana", "position": "Kanda 6, Sarga 031, Verse 083"}
{"quote": "rākṣasā vismayaṃ jagmus trāsaṃ jagmus tathāpare apare samaroddharṣād dharṣam evopapedire", "category": "Epic, Ramayana", "book": "Ramayana", "position": "Kanda 6, Sarga 031, Verse 084"}
{"quote": "kṛtsnaṃ hi kapibhir vyāptaṃ prākāraparikhāntaram dadṛśū rākṣasā dīnāḥ prākāraṃ vānarīkṛtam", "category": "Epic, Ramayana", "book": "Ramayana", "position": "Kanda 6, Sarga 031, Verse 085"}
{"quote": "tasmin mahābhīṣaṇake pravṛtte kolāhale rākṣasarājadhānyām pragṛhya rakṣāṃsi mahāyudhāni yugāntavātā iva saṃviceruḥ", "category": "Epic, Ramayana", "book": "Ramayana", "position": "Kanda 6, Sarga 031, Verse 086"}
{"quote": "tatas te rākṣasās tatra gatvā rāvaṇamandiram nyavedayan purīṃ ruddhāṃ rāmeṇa saha vānaraiḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 001"}
{"quote": "ruddhāṃ tu nagarīṃ śrutvā jātakrodho niśācaraḥ vidhānaṃ dviguṇaṃ śrutvā prāsādaṃ so 'dhyarohata", "category": "Epic, Ramayana", "book": "Ramayana", "position": "Kanda 6, Sarga 032, Verse 002"}
{"quote": "sa dadarśāvṛtāṃ laṅkāṃ saśailavanakānanām asaṃkhyeyair harigaṇaiḥ sarvato yuddhakāṅkṣibhiḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 003"}
{"quote": "sa dṛṣṭvā vānaraiḥ sarvāṃ vasudhāṃ kavalīkṛtām kathaṃ kṣapayitavyāḥ syur iti cintāparo 'bhavat", "category": "Epic, Ramayana", "book": "Ramayana", "position": "Kanda 6, Sarga 032, Verse 004"}
{"quote": "sa cintayitvā suciraṃ dhairyam ālambya rāvaṇaḥ rāghavaṃ hariyūthāṃś ca dadarśāyatalocanaḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 005"}
{"quote": "prekṣato rākṣasendrasya tāny anīkāni bhāgaśaḥ rāghavapriyakāmārthaṃ laṅkām āruruhus tadā", "category": "Epic, Ramayana", "book": "Ramayana", "position": "Kanda 6, Sarga 032, Verse 006"}
{"quote": "te tāmravaktrā hemābhā rāmārthe tyaktajīvitāḥ laṅkām evāhyavartanta sālatālaśilāyudhāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 007"}
{"quote": "te drumaiḥ parvatāgraiś ca muṣṭibhiś ca plavaṃgamāḥ prāsādāgrāṇi coccāni mamantus toraṇāni ca", "category": "Epic, Ramayana", "book": "Ramayana", "position": "Kanda 6, Sarga 032, Verse 008"}
{"quote": "pārikhāḥ pūrayanti sma prasannasalilāyutāḥ pāṃsubhiḥ parvatāgraiś ca tṛṇaiḥ kāṣṭhaiś ca vānarāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 009"}
{"quote": "tataḥ sahasrayūthāś ca koṭiyūthāś ca yūthapāḥ koṭīśatayutāś cānye laṅkām āruruhus tadā", "category": "Epic, Ramayana", "book": "Ramayana", "position": "Kanda 6, Sarga 032, Verse 010"}
{"quote": "kāñcanāni pramṛdnantas toraṇāni plavaṃgamāḥ kailāsaśikharābhāni gopurāṇi pramathya ca", "category": "Epic, Ramayana", "book": "Ramayana", "position": "Kanda 6, Sarga 032, Verse 011"}
{"quote": "āplavantaḥ plavantaś ca garjantaś ca plavaṃgamāḥ laṅkāṃ tām abhyavartanta mahāvāraṇasaṃnibhāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 012"}
{"quote": "jayaty atibalo rāmo lakṣmaṇaś ca mahābalaḥ rājā jayati sugrīvo rāghaveṇābhipālitaḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 013"}
{"quote": "ity evaṃ ghoṣayantaś ca garjantaś ca plavaṃgamāḥ abhyadhāvanta laṅkāyāḥ prākāraṃ kāmarūpiṇaḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 014"}
{"quote": "vīrabāhuḥ subāhuś ca nalaś ca vanagocaraḥ nipīḍyopaniviṣṭās te prākāraṃ hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 015"}
{"quote": "etasminn antare cakruḥ skandhāvāraniveśanam", "category": "Epic, Ramayana", "book": "Ramayana", "position": "Kanda 6, Sarga 032, Verse 016"}
{"quote": "pūrvadvāraṃ tu kumudaḥ koṭibhir daśabhir vṛtaḥ āvṛtya balavāṃs tasthau haribhir jitakāśibhiḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 017"}
{"quote": "dakṣiṇadvāram āgamya vīraḥ śatabaliḥ kapiḥ āvṛtya balavāṃs tasthau viṃśatyā koṭibhir vṛtaḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 018"}
{"quote": "suṣeṇaḥ paścimadvāraṃ gatas tārā pitā hariḥ āvṛtya balavāṃs tasthau ṣaṣṭi koṭibhir āvṛtaḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 019"}
{"quote": "uttaradvāram āsādya rāmaḥ saumitriṇā saha āvṛtya balavāṃs tasthau sugrīvaś ca harīśvaraḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 020"}
{"quote": "golāṅgūlo mahākāyo gavākṣo bhīmadarśanaḥ vṛtaḥ koṭyā mahāvīryas tasthau rāmasya pārvataḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 021"}
{"quote": "ṛṣkāṇāṃ bhīmavegānāṃ dhūmraḥ śatrunibarhaṇaḥ vṛtaḥ koṭyā mahāvīryas tasthau rāmasya pārśvataḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 022"}
{"quote": "saṃnaddhas tu mahāvīryo gadāpāṇir vibhīṣaṇaḥ vṛto yas tais tu sacivais tasthau tatra mahābalaḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 023"}
{"quote": "gajo gavākṣo gavayaḥ śarabho gandhamādanaḥ samantāt parighāvanto rarakṣur harivāhinīm", "category": "Epic, Ramayana", "book": "Ramayana", "position": "Kanda 6, Sarga 032, Verse 024"}
{"quote": "tataḥ kopaparītātmā rāvaṇo rākṣaseśvaraḥ niryāṇaṃ sarvasainyānāṃ drutam ājñāpayat tadā", "category": "Epic, Ramayana", "book": "Ramayana", "position": "Kanda 6, Sarga 032, Verse 025"}
{"quote": "niṣpatanti tataḥ sainyā hṛṣṭā rāvaṇacoditāḥ samaye pūryamāṇasya vegā iva mahodadheḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 026"}
{"quote": "etasminn antare ghoraḥ saṃgrāmaḥ samapadyata rakṣasāṃ vānarāṇāṃ ca yathā devāsure purā", "category": "Epic, Ramayana", "book": "Ramayana", "position": "Kanda 6, Sarga 032, Verse 027"}
{"quote": "te gadābhiḥ pradīptābhiḥ śaktiśūlaparaśvadhaiḥ nijaghnur vānarān ghorāḥ kathayantaḥ svavikramān", "category": "Epic, Ramayana", "book": "Ramayana", "position": "Kanda 6, Sarga 032, Verse 028"}
{"quote": "tathā vṛkṣair mahākāyāḥ parvatāgraiś ca vānarāḥ rākṣasās tāni rakṣāṃsi nakhair dantaiś ca vegitāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 029"}
{"quote": "rākṣasās tv apare bhīmāḥ prākārasthā mahīgatān bhiṇḍipālaiś ca khaḍgaiś ca śūlaiś caiva vyadārayan", "category": "Epic, Ramayana", "book": "Ramayana", "position": "Kanda 6, Sarga 032, Verse 030"}
{"quote": "vānarāś cāpi saṃkruddhāḥ prākārasthān mahīgatāḥ rākṣasān pātayām āsuḥ samāplutya plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 031"}
{"quote": "sa saṃprahāras tumulo māṃsaśoṇitakardamaḥ rakṣasāṃ vānarāṇāṃ ca saṃbabhūvādbhutopamāḥ", "category": "Epic, Ramayana", "book": "Ramayana", "position": "Kanda 6, Sarga 032, Verse 032"}
{"quote": "yudhyatāṃ tu tatas teṣāṃ vānarāṇāṃ mahātmanām rakṣasāṃ saṃbabhūvātha balakopaḥ sudāruṇaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 001"}
{"quote": "te hayaiḥ kāñcanāpīḍair dhvajaiś cāgniśikhopamaiḥ rathaiś cādityasaṃkāśaiḥ kavacaiś ca manoramaiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 002"}
{"quote": "niryayū rākṣasavyāghrā nādayanto diśo daśa rākṣasā bhīmakarmāṇo rāvaṇasya jayaiṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 003"}
{"quote": "vānarāṇām api camūr mahatī jayam iccatām abhyadhāvata tāṃ senāṃ rakṣasāṃ kāmarūpiṇām", "category": "Epic, Ramayana", "book": "Ramayana", "position": "Kanda 6, Sarga 033, Verse 004"}
{"quote": "etasminn antare teṣām anyonyam abhidhāvatām rakṣasāṃ vānarāṇāṃ ca dvandvayuddham avartata", "category": "Epic, Ramayana", "book": "Ramayana", "position": "Kanda 6, Sarga 033, Verse 005"}
{"quote": "aṅgadenendrajit sārdhaṃ vāliputreṇa rākṣasaḥ ayudhyata mahātejās tryambakeṇa yathāndhakaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 006"}
{"quote": "prajaṅghena ca saṃpātir nityaṃ durmarṣaṇo raṇe jambūmālinam ārabdho hanūmān api vānaraḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 007"}
{"quote": "saṃgataḥ sumahākrodho rākṣaso rāvaṇānujaḥ samare tīkṣṇavegena mitraghnena vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 008"}
{"quote": "tapanena gajaḥ sārdhaṃ rākṣasena mahābalaḥ nikumbhena mahātejā nīlo 'pi samayudhyata", "category": "Epic, Ramayana", "book": "Ramayana", "position": "Kanda 6, Sarga 033, Verse 009"}
{"quote": "vānarendras tu sugrīvaḥ praghasena samāgataḥ saṃgataḥ samare śrīmān virūpākṣeṇa lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 010"}
{"quote": "agniketuś ca durdharṣo raśmiketuś ca rākṣasaḥ suptaghno yajñakopaś ca rāmeṇa saha saṃgatāḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 011"}
{"quote": "vajramuṣṭis tu maindena dvividenāśaniprabhaḥ rākṣasābhyāṃ sughorābhyāṃ kapimukhyau samāgatau", "category": "Epic, Ramayana", "book": "Ramayana", "position": "Kanda 6, Sarga 033, Verse 012"}
{"quote": "vīraḥ pratapano ghoro rākṣaso raṇadurdharaḥ samare tīkṣṇavegena nalena samayudhyata", "category": "Epic, Ramayana", "book": "Ramayana", "position": "Kanda 6, Sarga 033, Verse 013"}
{"quote": "dharmasya putro balavān suṣeṇa iti viśrutaḥ sa vidyunmālinā sārdham ayudhyata mahākapiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 014"}
{"quote": "vānarāś cāpare bhīmā rākṣasair aparaiḥ saha dvandvaṃ samīyur bahudhā yuddhāya bahubhiḥ saha", "category": "Epic, Ramayana", "book": "Ramayana", "position": "Kanda 6, Sarga 033, Verse 015"}
{"quote": "tatrāsīt sumahad yuddhaṃ tumulaṃ lomaharṣaṇam rakṣasāṃ vānarāṇāṃ ca vīrāṇāṃ jayam icchatām", "category": "Epic, Ramayana", "book": "Ramayana", "position": "Kanda 6, Sarga 033, Verse 016"}
{"quote": "harirākṣasadehebhyaḥ prasṛtāḥ keśaśāḍvalāḥ śarīrasaṃghāṭavahāḥ prasusruḥ śoṇitāpagāḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 017"}
{"quote": "ājaghānendrajit kruddho vajreṇeva śatakratuḥ aṅgadaṃ gadayā vīraṃ śatrusainyavidāraṇam", "category": "Epic, Ramayana", "book": "Ramayana", "position": "Kanda 6, Sarga 033, Verse 018"}
{"quote": "tasya kāñcanacitrāṅgaṃ rathaṃ sāśvaṃ sasārathim jaghāna samare śrīmān aṅgado vegavān kapiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 019"}
{"quote": "saṃpātis tu tribhir bāṇaiḥ prajaṅghena samāhataḥ nijaghānāśvakarṇena prajaṅghaṃ raṇamūrdhani", "category": "Epic, Ramayana", "book": "Ramayana", "position": "Kanda 6, Sarga 033, Verse 020"}
{"quote": "jambūmālī rathasthas tu rathaśaktyā mahābalaḥ bibheda samare kruddho hanūmantaṃ stanāntare", "category": "Epic, Ramayana", "book": "Ramayana", "position": "Kanda 6, Sarga 033, Verse 021"}
{"quote": "tasya taṃ ratham āsthāya hanūmān mārutātmajaḥ pramamātha talenāśu saha tenaiva rakṣasā", "category": "Epic, Ramayana", "book": "Ramayana", "position": "Kanda 6, Sarga 033, Verse 022"}
{"quote": "bhinnagātraḥ śarais tīkṣṇaiḥ kṣiprahastena rakṣasā prajaghānādriśṛṅgeṇa tapanaṃ muṣṭinā gajaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 023"}
{"quote": "grasantam iva sainyāni praghasaṃ vānarādhipaḥ sugrīvaḥ saptaparṇena nirbibheda jaghāna ca", "category": "Epic, Ramayana", "book": "Ramayana", "position": "Kanda 6, Sarga 033, Verse 024"}
{"quote": "prapīḍya śaravarṣeṇa rākṣasaṃ bhīmadarśanam nijaghāna virūpākṣaṃ śareṇaikena lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 025"}
{"quote": "agniketuś ca durdharṣo raśmiketuś ca rākṣasaḥ suptighno yajñakopaś ca rāmaṃ nirbibhiduḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 026"}
{"quote": "teṣāṃ caturṇāṃ rāmas tu śirāṃsi samare śaraiḥ kruddhaś caturbhiś ciccheda ghorair agniśikhopamaiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 027"}
{"quote": "vajramuṣṭis tu maindena muṣṭinā nihato raṇe papāta sarathaḥ sāśvaḥ purāṭṭa iva bhūtale", "category": "Epic, Ramayana", "book": "Ramayana", "position": "Kanda 6, Sarga 033, Verse 028"}
{"quote": "vajrāśanisamasparśo dvivido 'py aśaniprabham jaghāna giriśṛṅgeṇa miṣatāṃ sarvarakṣasām", "category": "Epic, Ramayana", "book": "Ramayana", "position": "Kanda 6, Sarga 033, Verse 029"}
{"quote": "dvividaṃ vānarendraṃ tu drumayodhinam āhave śarair aśanisaṃkāśaiḥ sa vivyādhāśaniprabhaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 030"}
{"quote": "sa śarair atividdhāṅgo dvividaḥ krodhamūrchitaḥ sālena sarathaṃ sāśvaṃ nijaghānāśaniprabham", "category": "Epic, Ramayana", "book": "Ramayana", "position": "Kanda 6, Sarga 033, Verse 031"}
{"quote": "nikumbhas tu raṇe nīlaṃ nīlāñjanacayaprabham nirbibheda śarais tīkṣṇaiḥ karair megham ivāṃśumān", "category": "Epic, Ramayana", "book": "Ramayana", "position": "Kanda 6, Sarga 033, Verse 032"}
{"quote": "punaḥ śaraśatenātha kṣiprahasto niśācaraḥ bibheda samare nīlaṃ nikumbhaḥ prajahāsa ca", "category": "Epic, Ramayana", "book": "Ramayana", "position": "Kanda 6, Sarga 033, Verse 033"}
{"quote": "tasyaiva rathacakreṇa nīlo viṣṇur ivāhave śiraś ciccheda samare nikumbhasya ca sāratheḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 034"}
{"quote": "vidyunmālī rathasthas tu śaraiḥ kāñcanabhūṣaṇaiḥ suṣeṇaṃ tāḍayām āsa nanāda ca muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 035"}
{"quote": "taṃ rathastham atho dṛṣṭvā suṣeṇo vānarottamaḥ giriśṛṅgeṇa mahatā ratham āśu nyapātayat", "category": "Epic, Ramayana", "book": "Ramayana", "position": "Kanda 6, Sarga 033, Verse 036"}
{"quote": "lāghavena tu saṃyukto vidyunmālī niśācaraḥ apakramya rathāt tūrṇaṃ gadāpāṇiḥ kṣitau sthitaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 037"}
{"quote": "tataḥ krodhasamāviṣṭaḥ suṣeṇo haripuṃgavaḥ śilāṃ sumahatīṃ gṛhya niśācaram abhidravat", "category": "Epic, Ramayana", "book": "Ramayana", "position": "Kanda 6, Sarga 033, Verse 038"}
{"quote": "tam āpatantaṃ gadayā vidyunmālī niśācaraḥ vakṣasy abhijagnānāśu suṣeṇaṃ harisattamam", "category": "Epic, Ramayana", "book": "Ramayana", "position": "Kanda 6, Sarga 033, Verse 039"}
{"quote": "gadāprahāraṃ taṃ ghoram acintyaplavagottamaḥ tāṃ śilāṃ pātayām āsa tasyorasi mahāmṛdhe", "category": "Epic, Ramayana", "book": "Ramayana", "position": "Kanda 6, Sarga 033, Verse 040"}
{"quote": "śilāprahārābhihato vidyunmālī niśācaraḥ niṣpiṣṭahṛdayo bhūmau gatāsur nipapāta ha", "category": "Epic, Ramayana", "book": "Ramayana", "position": "Kanda 6, Sarga 033, Verse 041"}
{"quote": "evaṃ tair vānaraiḥ śūraiḥ śūrās te rajanīcarāḥ dvandve vimṛditās tatra daityā iva divaukasaiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 042"}
{"quote": "bhallaiḥ khaḍgair gadābhiś ca śaktitomara paṭṭasaiḥ apaviddhaś ca bhinnaś ca rathaiḥ sāṃgrāmikair hayaiḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 043"}
{"quote": "nihataiḥ kuñjarair mattais tathā vānararākṣasaiḥ cakrākṣayugadaṇḍaiś ca bhagnair dharaṇisaṃśritaiḥ babhūvāyodhanaṃ ghoraṃ gomāyugaṇasevitam", "category": "Epic, Ramayana", "book": "Ramayana", "position": "Kanda 6, Sarga 033, Verse 044"}
{"quote": "kabandhāni samutpetur dikṣu vānararakṣasām vimarde tumule tasmin devāsuraraṇopame", "category": "Epic, Ramayana", "book": "Ramayana", "position": "Kanda 6, Sarga 033, Verse 045"}
{"quote": "vidāryamāṇā haripuṃgavais tadā niśācarāḥ śoṇitadigdhagātrāḥ punaḥ suyuddhaṃ tarasā samāśritā divākarasyāstamayābhikāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 033, Verse 046"}
{"quote": "yudhyatām eva teṣāṃ tu tadā vānararakṣasām ravir astaṃ gato rātriḥ pravṛttā prāṇahāriṇī", "category": "Epic, Ramayana", "book": "Ramayana", "position": "Kanda 6, Sarga 034, Verse 001"}
{"quote": "anyonyaṃ baddhavairāṇāṃ ghorāṇāṃ jayam icchatām saṃpravṛttaṃ niśāyuddhaṃ tadā vāraṇarakṣasām", "category": "Epic, Ramayana", "book": "Ramayana", "position": "Kanda 6, Sarga 034, Verse 002"}
{"quote": "rākṣaso 'sīti harayo hariś cāsīti rākṣasāḥ anyonyaṃ samare jaghnus tasmiṃs tamasi dāruṇe", "category": "Epic, Ramayana", "book": "Ramayana", "position": "Kanda 6, Sarga 034, Verse 003"}
{"quote": "jahi dāraya caitīti kathaṃ vidravasīti ca evaṃ sutumulaḥ śabdas tasmiṃs tamasi śuśruve", "category": "Epic, Ramayana", "book": "Ramayana", "position": "Kanda 6, Sarga 034, Verse 004"}
{"quote": "kālāḥ kāñcanasaṃnāhās tasmiṃs tamasi rākṣasāḥ saṃprādṛśyanta śailendrā dīptauṣadhivanā iva", "category": "Epic, Ramayana", "book": "Ramayana", "position": "Kanda 6, Sarga 034, Verse 005"}
{"quote": "tasmiṃs tamasi duṣpāre rākṣasāḥ krodhamūrchitāḥ paripetur mahāvegā bhakṣayantaḥ plavaṃgamān", "category": "Epic, Ramayana", "book": "Ramayana", "position": "Kanda 6, Sarga 034, Verse 006"}
{"quote": "te hayān kāñcanāpīḍan dhvajāṃś cāgniśikhopamān āplutya daśanais tīkṣṇair bhīmakopā vyadārayan", "category": "Epic, Ramayana", "book": "Ramayana", "position": "Kanda 6, Sarga 034, Verse 007"}
{"quote": "kuñjarān kuñjarārohān patākādhvajino rathān cakarṣuś ca dadaṃśuś ca daśanaiḥ krodhamūrchitāḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 008"}
{"quote": "lakṣmaṇaś cāpi rāmaś ca śarair āśīviṣomapaiḥ dṛśyādṛśyāni rakṣāṃsi pravarāṇi nijaghnatuḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 009"}
{"quote": "turaṃgakhuravidhvastaṃ rathanemisamuddhatam rurodha karṇanetrāṇiṇyudhyatāṃ dharaṇīrajaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 010"}
{"quote": "vartamāne tathā ghore saṃgrāme lomaharṣaṇe rudhirodā mahāvegā nadyas tatra prasusruvuḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 011"}
{"quote": "tato bherīmṛdaṅgānāṃ paṇavānāṃ ca nisvanaḥ śaṅkhaveṇusvanonmiśraḥ saṃbabhūvādbhutopamaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 012"}
{"quote": "hatānāṃ stanamānānāṃ rākṣasānāṃ ca nisvanaḥ śastrāṇāṃ vānarāṇāṃ ca saṃbabhūvātidāruṇaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 013"}
{"quote": "śastrapuṣpopahārā ca tatrāsīd yuddhamedinī durjñeyā durniveśā ca śoṇitāsravakardamā", "category": "Epic, Ramayana", "book": "Ramayana", "position": "Kanda 6, Sarga 034, Verse 014"}
{"quote": "sā babhūva niśā ghorā harirākṣasahāriṇī kālarātrīva bhūtānāṃ sarveṣāṃ duratikramā", "category": "Epic, Ramayana", "book": "Ramayana", "position": "Kanda 6, Sarga 034, Verse 015"}
{"quote": "tatas te rākṣasās tatra tasmiṃs tamasi dāruṇe rāmam evābhyadhāvanta saṃhṛṣṭā śaravṛṣṭibhiḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 016"}
{"quote": "teṣām āpatatāṃ śabdaḥ kruddhānām abhigarjatām udvarta iva saptānāṃ samudrāṇām abhūt svanaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 017"}
{"quote": "teṣāṃ rāmaḥ śaraiḥ ṣaḍbhiḥ ṣaḍ jaghāna niśācarān nimeṣāntaramātreṇa śitair agniśikhopamaiḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 018"}
{"quote": "yajñaśatruś ca durdharṣo mahāpārśvamahodarau vajradaṃṣṭro mahākāyas tau cobhau śukasāraṇau", "category": "Epic, Ramayana", "book": "Ramayana", "position": "Kanda 6, Sarga 034, Verse 019"}
{"quote": "te tu rāmeṇa bāṇaughaḥ sarvamarmasu tāḍitāḥ yuddhād apasṛtās tatra sāvaśeṣāyuṣo 'bhavan", "category": "Epic, Ramayana", "book": "Ramayana", "position": "Kanda 6, Sarga 034, Verse 020"}
{"quote": "tataḥ kāñcanacitrāṅgaiḥ śarair agniśikhopamaiḥ diśaś cakāra vimalāḥ pradiśaś ca mahābalaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 021"}
{"quote": "ye tv anye rākṣasā vīrā rāmasyābhimukhe sthitāḥ te 'pi naṣṭāḥ samāsādya pataṃgā iva pāvakam", "category": "Epic, Ramayana", "book": "Ramayana", "position": "Kanda 6, Sarga 034, Verse 022"}
{"quote": "suvarṇapuṅkhair viśikhaiḥ saṃpatadbhiḥ sahasraśaḥ babhūva rajanī citrā khadyotair iva śāradī", "category": "Epic, Ramayana", "book": "Ramayana", "position": "Kanda 6, Sarga 034, Verse 023"}
{"quote": "rākṣasānāṃ ca ninadair harīṇāṃ cāpi garjitaiḥ sā babhūva niśā ghorā bhūyo ghoratarā tadā", "category": "Epic, Ramayana", "book": "Ramayana", "position": "Kanda 6, Sarga 034, Verse 024"}
{"quote": "tena śabdena mahatā pravṛddhena samantataḥ trikūṭaḥ kandarākīrṇaḥ pravyāharad ivācalaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 025"}
{"quote": "golāṅgūlā mahākāyās tamasā tulyavarcasaḥ saṃpariṣvajya bāhubhyāṃ bhakṣayan rajanīcarān", "category": "Epic, Ramayana", "book": "Ramayana", "position": "Kanda 6, Sarga 034, Verse 026"}
{"quote": "aṅgadas tu raṇe śatruṃ nihantuṃ samupasthitaḥ rāvaṇer nijaghānāśu sārathiṃ ca hayān api", "category": "Epic, Ramayana", "book": "Ramayana", "position": "Kanda 6, Sarga 034, Verse 027"}
{"quote": "indrajit tu rathaṃ tyaktvā hatāśvo hatasārathiḥ aṅgadena mahāmāyas tatraivāntaradhīyata", "category": "Epic, Ramayana", "book": "Ramayana", "position": "Kanda 6, Sarga 034, Verse 028"}
{"quote": "so 'ntardhāna gataḥ pāpo rāvaṇī raṇakarkaśaḥ brahmadattavaro vīro rāvaṇiḥ krodhamūrchitaḥ adṛśyo niśitān bāṇān mumocāśanivarcasaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 029"}
{"quote": "sa rāmaṃ lakṣmaṇaṃ caiva ghorair nāgamayaiḥ śaraiḥ bibheda samare kruddhaḥ sarvagātreṣu rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 034, Verse 030"}
{"quote": "sa tasya gatim anvicchan rājaputraḥ pratāpavān dideśātibalo rāmo daśavānarayūthapān", "category": "Epic, Ramayana", "book": "Ramayana", "position": "Kanda 6, Sarga 035, Verse 001"}
{"quote": "dvau suṣeṇasya dāyādau nīlaṃ ca plavagarṣabham aṅgadaṃ vāliputraṃ ca śarabhaṃ ca tarasvinam", "category": "Epic, Ramayana", "book": "Ramayana", "position": "Kanda 6, Sarga 035, Verse 002"}
{"quote": "vinataṃ jāmbavantaṃ ca sānuprasthaṃ mahābalam ṛṣabhaṃ carṣabhaskandham ādideśa paraṃtapaḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 003"}
{"quote": "te saṃprahṛṣṭā harayo bhīmān udyamya pādapān ākāśaṃ viviśuḥ sarve mārgāmāṇā diśo daśa", "category": "Epic, Ramayana", "book": "Ramayana", "position": "Kanda 6, Sarga 035, Verse 004"}
{"quote": "teṣāṃ vegavatāṃ vegam iṣubhir vegavattaraiḥ astravit paramāstreṇa vārayām āsa rāvaṇiḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 005"}
{"quote": "taṃ bhīmavegā harayo nārācaiḥ kṣatavikṣatāḥ andhakāre na dadṛśur meghaiḥ sūryam ivāvṛtam", "category": "Epic, Ramayana", "book": "Ramayana", "position": "Kanda 6, Sarga 035, Verse 006"}
{"quote": "rāmalakṣmaṇayor eva sarvamarmabhidaḥ śarān bhṛśam āveśayām āsa rāvaṇiḥ samitiṃjayaḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 007"}
{"quote": "nirantaraśarīrau tu bhrātarau rāmalakṣmaṇau kruddhenendrajitā vīrau pannagaiḥ śaratāṃ gataiḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 008"}
{"quote": "tayoḥ kṣatajamārgeṇa susrāva rudhiraṃ bahu tāv ubhau ca prakāśete puṣpitāv iva kiṃśukau", "category": "Epic, Ramayana", "book": "Ramayana", "position": "Kanda 6, Sarga 035, Verse 009"}
{"quote": "tataḥ paryantaraktākṣo bhinnāñjanacayopamaḥ rāvaṇir bhrātarau vākyam antardhānagato 'bravīt", "category": "Epic, Ramayana", "book": "Ramayana", "position": "Kanda 6, Sarga 035, Verse 010"}
{"quote": "yudhyamānam anālakṣyaṃ śakro 'pi tridaśeśvaraḥ draṣṭum āsādituṃ vāpi na śaktaḥ kiṃ punar yuvām", "category": "Epic, Ramayana", "book": "Ramayana", "position": "Kanda 6, Sarga 035, Verse 011"}
{"quote": "prāvṛtāv iṣujālena rāghavau kaṅkapatriṇā eṣa roṣaparītātmā nayāmi yamasādanam", "category": "Epic, Ramayana", "book": "Ramayana", "position": "Kanda 6, Sarga 035, Verse 012"}
{"quote": "evam uktvā tu dharmajñau bhrātarau rāmalakṣmaṇau nirbibheda śitair bāṇaiḥ prajaharṣa nanāda ca", "category": "Epic, Ramayana", "book": "Ramayana", "position": "Kanda 6, Sarga 035, Verse 013"}
{"quote": "bhinnāñjanacayaśyāmo visphārya vipulaṃ dhanuḥ bhūyo bhūyaḥ śarān ghorān visasarja mahāmṛdhe", "category": "Epic, Ramayana", "book": "Ramayana", "position": "Kanda 6, Sarga 035, Verse 014"}
{"quote": "tato marmasu marmajño majjayan niśitāñ śarān rāmalakṣmaṇayor vīro nanāda ca muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 015"}
{"quote": "baddhau tu śarabandhena tāv ubhau raṇamūrdhani nimeṣāntaramātreṇa na śekatur udīkṣitum", "category": "Epic, Ramayana", "book": "Ramayana", "position": "Kanda 6, Sarga 035, Verse 016"}
{"quote": "tato vibhinnasarvāṅgau śaraśalyācitāv ubhau dhvajāv iva mahendrasya rajjumuktau prakampitau", "category": "Epic, Ramayana", "book": "Ramayana", "position": "Kanda 6, Sarga 035, Verse 017"}
{"quote": "tau saṃpracalitau vīrau marmabhedena karśitau nipetatur maheṣvāsau jagatyāṃ jagatīpatī", "category": "Epic, Ramayana", "book": "Ramayana", "position": "Kanda 6, Sarga 035, Verse 018"}
{"quote": "tau vīraśayane vīrau śayānau rudhirokṣitau śaraveṣṭitasarvāṅgāv ārtau paramapīḍitau", "category": "Epic, Ramayana", "book": "Ramayana", "position": "Kanda 6, Sarga 035, Verse 019"}
{"quote": "na hy aviddhaṃ tayor gātraṃ babhūvāṅgulam antaram nānirbhinnaṃ na cāstabdham ā karāgrād ajihmagaiḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 020"}
{"quote": "tau tu krūreṇa nihatau rakṣasā kāmarūpiṇā asṛksusruvatus tīvraṃ jalaṃ prasravaṇāv iva", "category": "Epic, Ramayana", "book": "Ramayana", "position": "Kanda 6, Sarga 035, Verse 021"}
{"quote": "papāta prathamaṃ rāmo viddho marmasu mārgaṇaiḥ krodhād indrajitā yena purā śakro vinirjitaḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 022"}
{"quote": "nāracair ardhanārācair bhallair añjalikair api vivyādha vatsadantaiś ca siṃhadaṃṣṭraiḥ kṣurais tathā", "category": "Epic, Ramayana", "book": "Ramayana", "position": "Kanda 6, Sarga 035, Verse 023"}
{"quote": "sa vīraśayane śiśye vijyam ādāya kārmukam bhinnamuṣṭiparīṇāhaṃ triṇataṃ rukmabhūṣitam", "category": "Epic, Ramayana", "book": "Ramayana", "position": "Kanda 6, Sarga 035, Verse 024"}
{"quote": "bāṇapātāntare rāmaṃ patitaṃ puruṣarṣabham sa tatra lakṣmaṇo dṛṣṭvā nirāśo jīvite 'bhavat", "category": "Epic, Ramayana", "book": "Ramayana", "position": "Kanda 6, Sarga 035, Verse 025"}
{"quote": "baddhau tu vīrau patitau śayānau tau vānarāḥ saṃparivārya tasthuḥ samāgatā vāyusutapramukhyā viṣadam ārtāḥ paramaṃ ca jagmuḥ", "category": "Epic, Ramayana", "book": "Ramayana", "position": "Kanda 6, Sarga 035, Verse 026"}
{"quote": "tato dyāṃ pṛthivīṃ caiva vīkṣamāṇā vanaukasaḥ dadṛśuḥ saṃtatau bāṇair bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 036, Verse 001"}
{"quote": "vṛṣṭvevoparate deve kṛtakarmaṇi rākṣase ājagāmātha taṃ deśaṃ sasugrīvo vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 002"}
{"quote": "nīladvividamaindāś ca suṣeṇasumukhāṅgadāḥ tūrṇaṃ hanumatā sārdham anvaśocanta rāghavau", "category": "Epic, Ramayana", "book": "Ramayana", "position": "Kanda 6, Sarga 036, Verse 003"}
{"quote": "niśceṣṭau mandaniḥśvāsau śoṇitaughapariplutau śarajālācitau stabdhau śayānau śaratalpayoḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 004"}
{"quote": "niḥśvasantau yathā sarpau niśceṣṭau mandavikramau rudhirasrāvadigdhāṅgau tāpanīyāv iva dhvajau", "category": "Epic, Ramayana", "book": "Ramayana", "position": "Kanda 6, Sarga 036, Verse 005"}
{"quote": "tau vīraśayane vīrau śayānau mandaceṣṭitau yūthapais taiḥ parivṛtau bāṣpavyākulalocanaiḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 006"}
{"quote": "rāghavau patitau dṛṣṭvā śarajālasamāvṛtau babhūvur vyathitāḥ sarve vānarāḥ savibhīṣaṇāḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 007"}
{"quote": "antarikṣaṃ nirīkṣanto diśaḥ sarvāś ca vānarāḥ na cainaṃ māyayā channaṃ dadṛśū rāvaṇiṃ raṇe", "category": "Epic, Ramayana", "book": "Ramayana", "position": "Kanda 6, Sarga 036, Verse 008"}
{"quote": "taṃ tu māyāpraticchinnaṃ māyayaiva vibhīṣaṇaḥ vīkṣamāṇo dadarśātha bhrātuḥ putram avasthitam", "category": "Epic, Ramayana", "book": "Ramayana", "position": "Kanda 6, Sarga 036, Verse 009"}
{"quote": "tam apratima karmāṇam apratidvandvam āhave dadarśāntarhitaṃ vīraṃ varadānād vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 010"}
{"quote": "indrajit tv ātmanaḥ karma tau śayānau samīkṣya ca uvāca paramaprīto harṣayan sarvanairṛtān", "category": "Epic, Ramayana", "book": "Ramayana", "position": "Kanda 6, Sarga 036, Verse 011"}
{"quote": "dūṣaṇasya ca hantārau kharasya ca mahābalau sāditau māmakair bāṇair bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 036, Verse 012"}
{"quote": "nemau mokṣayituṃ śakyāv etasmād iṣubandhanāt sarvair api samāgamya sarṣisaṅghaiḥ surāsuraiḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 013"}
{"quote": "yatkṛte cintayānasya śokārtasya pitur mama aspṛṣṭvā śayanaṃ gātrais triyāmā yāti śarvatī", "category": "Epic, Ramayana", "book": "Ramayana", "position": "Kanda 6, Sarga 036, Verse 014"}
{"quote": "kṛtsneyaṃ yatkṛte laṅkā nadī varṣāsv ivākulā so 'yaṃ mūlaharo 'narthaḥ sarveṣāṃ nihato mayā", "category": "Epic, Ramayana", "book": "Ramayana", "position": "Kanda 6, Sarga 036, Verse 015"}
{"quote": "rāmasya lakṣmaṇasyaiva sarveṣāṃ ca vanaukasām vikramā niṣphalāḥ sarve yathā śaradi toyadāḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 016"}
{"quote": "evam uktvā tu tān sarvān rākṣasān paripārśvagān yūthapān api tān sarvāṃs tāḍayām āsa rāvaṇiḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 017"}
{"quote": "tān ardayitvā bāṇaughais trāsayitvā ca vānarān prajahāsa mahābāhur vacanaṃ cedam abravīt", "category": "Epic, Ramayana", "book": "Ramayana", "position": "Kanda 6, Sarga 036, Verse 018"}
{"quote": "śarabandhena ghoreṇa mayā baddhau camūmukhe sahitau bhrātarāv etau niśāmayata rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 019"}
{"quote": "evam uktās tu te sarve rākṣasāḥ kūṭayodhinaḥ paraṃ vismayam ājagmuḥ karmaṇā tena toṣitāḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 020"}
{"quote": "vineduś ca mahānādān sarve te jaladopamāḥ hato rāma iti jñātvā rāvaṇiṃ samapūjayan", "category": "Epic, Ramayana", "book": "Ramayana", "position": "Kanda 6, Sarga 036, Verse 021"}
{"quote": "niṣpandau tu tadā dṛṣṭvā tāv ubhau rāmalakṣmaṇau vasudhāyāṃ nirucchvāsau hatāv ity anvamanyata", "category": "Epic, Ramayana", "book": "Ramayana", "position": "Kanda 6, Sarga 036, Verse 022"}
{"quote": "harṣeṇa tu samāviṣṭa indrajit samitiṃjayaḥ praviveśa purīṃ laṅkāṃ harṣayan sarvanairṛtān", "category": "Epic, Ramayana", "book": "Ramayana", "position": "Kanda 6, Sarga 036, Verse 023"}
{"quote": "rāmalakṣmaṇayor dṛṣṭvā śarīre sāyakaiś cite sarvāṇi cāṅgopāṅgāni sugrīvaṃ bhayam āviśat", "category": "Epic, Ramayana", "book": "Ramayana", "position": "Kanda 6, Sarga 036, Verse 024"}
{"quote": "tam uvāca paritrastaṃ vānarendraṃ vibhīṣaṇaḥ sabāṣpavadanaṃ dīnaṃ śokavyākulalocanam", "category": "Epic, Ramayana", "book": "Ramayana", "position": "Kanda 6, Sarga 036, Verse 025"}
{"quote": "alaṃ trāsena sugrīva bāṣpavego nigṛhyatām evaṃ prāyāṇi yuddhāni vijayo nāsti naiṣṭhikaḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 026"}
{"quote": "saśeṣabhāgyatāsmākaṃ yadi vīra bhaviṣyati moham etau prahāsyete bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 036, Verse 027"}
{"quote": "paryavasthāpayātmānam anāthaṃ māṃ ca vānara satyadharmānuraktānāṃ nāsti mṛtyukṛtaṃ bhayam", "category": "Epic, Ramayana", "book": "Ramayana", "position": "Kanda 6, Sarga 036, Verse 028"}
{"quote": "evam uktvā tatas tasya jalaklinnena pāṇinā sugrīvasya śubhe netre pramamārja vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 029"}
{"quote": "pramṛjya vadanaṃ tasya kapirājasya dhīmataḥ abravīt kālasaṃprātam asaṃbhrāntam idaṃ vacaḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 030"}
{"quote": "na kālaḥ kapirājendra vaiklavyam anuvartitum atisneho 'py akāle 'smin maraṇāyopapadyate", "category": "Epic, Ramayana", "book": "Ramayana", "position": "Kanda 6, Sarga 036, Verse 031"}
{"quote": "tasmād utsṛjya vaiklavyaṃ sarvakāryavināśanam hitaṃ rāmapurogāṇāṃ sainyānām anucintyatām", "category": "Epic, Ramayana", "book": "Ramayana", "position": "Kanda 6, Sarga 036, Verse 032"}
{"quote": "atha vā rakṣyatāṃ rāmo yāvat saṃjñā viparyayaḥ labdhasaṃjñau tu kākutsthau bhayaṃ no vyapaneṣyataḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 033"}
{"quote": "naitat kiṃ cana rāmasya na ca rāmo mumūrṣati na hy enaṃ hāsyate lakṣmīr durlabhā yā gatāyuṣām", "category": "Epic, Ramayana", "book": "Ramayana", "position": "Kanda 6, Sarga 036, Verse 034"}
{"quote": "tasmād āśvāsayātmānaṃ balaṃ cāśvāsaya svakam yāvat sarvāṇi sainyāni punaḥ saṃsthāpayāmy aham", "category": "Epic, Ramayana", "book": "Ramayana", "position": "Kanda 6, Sarga 036, Verse 035"}
{"quote": "ete hy utphullanayanās trāsād āgatasādhvasāḥ karṇe karṇe prakathitā harayo haripuṃgava", "category": "Epic, Ramayana", "book": "Ramayana", "position": "Kanda 6, Sarga 036, Verse 036"}
{"quote": "māṃ tu dṛṣṭvā pradhāvantam anīkaṃ saṃpraharṣitum tyajantu harayas trāsaṃ bhuktapūrvām iva srajam", "category": "Epic, Ramayana", "book": "Ramayana", "position": "Kanda 6, Sarga 036, Verse 037"}
{"quote": "samāśvāsya tu sugrīvaṃ rākṣasendro vibhīṣaṇaḥ vidrutaṃ vānarānīkaṃ tat samāśvāsayat punaḥ", "category": "Epic, Ramayana", "book": "Ramayana", "position": "Kanda 6, Sarga 036, Verse 038"}
{"quote": "indrajit tu mahāmāyaḥ sarvasainyasamāvṛtaḥ viveśa nagarīṃ laṅkāṃ pitaraṃ cābhyupāgamat", "category": "Epic, Ramayana", "book": "Ramayana", "position": "Kanda 6, Sarga 036, Verse 039"}
{"quote": "tatra rāvaṇam āsīnam abhivādya kṛtāñjaliḥ ācacakṣe priyaṃ pitre nihatau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 036, Verse 040"}
{"quote": "utpapāta tato hṛṣṭaḥ putraṃ ca pariṣasvaje rāvaṇo rakṣasāṃ madhye śrutvā śatrū nipātitau", "category": "Epic, Ramayana", "book": "Ramayana", "position": "Kanda 6, Sarga 036, Verse 041"}
{"quote": "upāghrāya sa mūrdhny enaṃ papraccha prītamānasaḥ pṛcchate ca yathāvṛttaṃ pitre sarvaṃ nyavedayat", "category": "Epic, Ramayana", "book": "Ramayana", "position": "Kanda 6, Sarga 036, Verse 042"}
{"quote": "sa harṣavegānugatāntarātmā śrutvā vacas tasya mahārathasya jahau jvaraṃ dāśaratheḥ samutthitaṃ prahṛṣya vācābhinananda putram", "category": "Epic, Ramayana", "book": "Ramayana", "position": "Kanda 6, Sarga 036, Verse 043"}
{"quote": "pratipraviṣṭe laṅkāṃ tu kṛtārthe rāvaṇātmaje rāghavaṃ parivāryārtā rarakṣur vānararṣabhāḥ", "category": "Epic, Ramayana", "book": "Ramayana", "position": "Kanda 6, Sarga 037, Verse 001"}
{"quote": "hanūmān aṅgado nīlaḥ suṣeṇaḥ kumudo nalaḥ gajo gavākṣo gavayaḥ śarabho gandhamādanaḥ", "category": "Epic, Ramayana", "book": "Ramayana", "position": "Kanda 6, Sarga 037, Verse 002"}
{"quote": "jāmbavān ṛṣabhaḥ sundo rambhaḥ śatabaliḥ pṛthuḥ vyūḍhānīkāś ca yattāś ca drumān ādāya sarvataḥ", "category": "Epic, Ramayana", "book": "Ramayana", "position": "Kanda 6, Sarga 037, Verse 003"}
{"quote": "vīkṣamāṇā diśaḥ sarvās tiryag ūrdhvaṃ ca vānarāḥ tṛṇeṣv api ca ceṣṭatsu rākṣasā iti menire", "category": "Epic, Ramayana", "book": "Ramayana", "position": "Kanda 6, Sarga 037, Verse 004"}
{"quote": "rāvaṇaś cāpi saṃhṛṣṭo visṛjyendrajitaṃ sutam ājuhāva tataḥ sītā rakṣaṇī rākṣasīs tadā", "category": "Epic, Ramayana", "book": "Ramayana", "position": "Kanda 6, Sarga 037, Verse 005"}
{"quote": "rākṣasyas trijaṭā cāpi śāsanāt tam upasthitāḥ tā uvāca tato hṛṣṭo rākṣasī rākṣaseśvaraḥ", "category": "Epic, Ramayana", "book": "Ramayana", "position": "Kanda 6, Sarga 037, Verse 006"}
{"quote": "hatāv indrajitākhyāta vaidehyā rāmalakṣmaṇau puṣpakaṃ ca samāropya darśayadhvaṃ hatau raṇe", "category": "Epic, Ramayana", "book": "Ramayana", "position": "Kanda 6, Sarga 037, Verse 007"}
{"quote": "yad āśrayād avaṣṭabdho neyaṃ mām upatiṣṭhati so 'syā bhartā saha bhrātrā nirasto raṇamūrdhani", "category": "Epic, Ramayana", "book": "Ramayana", "position": "Kanda 6, Sarga 037, Verse 008"}
{"quote": "nirviśaṅkā nirudvignā nirapekṣā ca maithilī mām upasthāsyate sītā sarvābharaṇabhūṣitā", "category": "Epic, Ramayana", "book": "Ramayana", "position": "Kanda 6, Sarga 037, Verse 009"}
{"quote": "adya kālavaśaṃ prāptaṃ raṇe rāmaṃ salakṣmaṇam avekṣya vinivṛttāśā nānyāṃ gatim apaśyatī", "category": "Epic, Ramayana", "book": "Ramayana", "position": "Kanda 6, Sarga 037, Verse 010"}
{"quote": "tasya tad vacanaṃ śrutvā rāvaṇasya durātmanaḥ rākṣasyas tās tathety uktvā prajagmur yatra puṣpakam", "category": "Epic, Ramayana", "book": "Ramayana", "position": "Kanda 6, Sarga 037, Verse 011"}
{"quote": "tataḥ puṣpakam ādaya rākṣasyo rāvaṇājñayā aśokavanikāsthāṃ tāṃ maithilīṃ samupānayan", "category": "Epic, Ramayana", "book": "Ramayana", "position": "Kanda 6, Sarga 037, Verse 012"}
{"quote": "tām ādāya tu rākṣasyo bhartṛśokaparāyaṇām sītām āropayām āsur vimānaṃ puṣpakaṃ tadā", "category": "Epic, Ramayana", "book": "Ramayana", "position": "Kanda 6, Sarga 037, Verse 013"}
{"quote": "tataḥ puṣpakam āropya sītāṃ trijaṭayā saha rāvaṇo 'kārayal laṅkāṃ patākādhvajamālinīm", "category": "Epic, Ramayana", "book": "Ramayana", "position": "Kanda 6, Sarga 037, Verse 014"}
{"quote": "prāghoṣayata hṛṣṭaś ca laṅkāyāṃ rākṣaseśvaraḥ rāghavo lakṣmaṇaś caiva hatāv indrajitā raṇe", "category": "Epic, Ramayana", "book": "Ramayana", "position": "Kanda 6, Sarga 037, Verse 015"}
{"quote": "vimānenāpi sītā tu gatvā trijaṭayā saha dadarśa vānarāṇāṃ tu sarvaṃ sinyaṃ nipātitam", "category": "Epic, Ramayana", "book": "Ramayana", "position": "Kanda 6, Sarga 037, Verse 016"}
{"quote": "prahṛṣṭamanasaś cāpi dadarśa piśitāśanān vānarāṃś cāpi duḥkhārtān rāmalakṣmaṇapārśvataḥ", "category": "Epic, Ramayana", "book": "Ramayana", "position": "Kanda 6, Sarga 037, Verse 017"}
{"quote": "tataḥ sītā dadarśobhau śayānau śatatalpayoḥ lakṣmaṇaṃ caiva rāmaṃ ca visaṃjñau śarapīḍitau", "category": "Epic, Ramayana", "book": "Ramayana", "position": "Kanda 6, Sarga 037, Verse 018"}
{"quote": "vidhvastakavacau vīrau vipraviddhaśarāsanau sāyakaiś chinnasarvāṅgau śarastambhamayau kṣitau", "category": "Epic, Ramayana", "book": "Ramayana", "position": "Kanda 6, Sarga 037, Verse 019"}
{"quote": "tau dṛṣṭvā bhrātarau tatra vīrau sā puruṣarṣabhau duḥkhārtā subhṛśaṃ sītā karuṇaṃ vilalāpa ha", "category": "Epic, Ramayana", "book": "Ramayana", "position": "Kanda 6, Sarga 037, Verse 020"}
{"quote": "sā bāṣpaśokābhihatā samīkṣya tau bhrātarau devasamaprabhāvau vitarkayantī nidhanaṃ tayoḥ sā duḥkhānvitā vākyam idaṃ jagāda", "category": "Epic, Ramayana", "book": "Ramayana", "position": "Kanda 6, Sarga 037, Verse 021"}
{"quote": "bhartāraṃ nihataṃ dṛṣṭvā lakṣmaṇaṃ ca mahābalam vilalāpa bhṛśaṃ sītā karuṇaṃ śokakarśitā", "category": "Epic, Ramayana", "book": "Ramayana", "position": "Kanda 6, Sarga 038, Verse 001"}
{"quote": "ūcur lakṣaṇikā ye māṃ putriṇy avidhaveti ca te 'sya sarve hate rāme 'jñānino 'nṛtavādinaḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 002"}
{"quote": "yajvano mahiṣīṃ ye mām ūcuḥ patnīṃ ca satriṇaḥ te 'dya sarve hate rāme 'jñānino 'nṛtavādinaḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 003"}
{"quote": "vīrapārthivapatnī tvaṃ ye dhanyeti ca māṃ viduḥ te 'dya sarve hate rāme 'jñānino 'nṛtavādinaḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 004"}
{"quote": "ūcuḥ saṃśravaṇe ye māṃ dvijāḥ kārtāntikāḥ śubhām te 'dya sarve hate rāme 'jñānino 'nṛtavādinaḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 005"}
{"quote": "imāni khalu padmāni pādayor yaiḥ kila striyaḥ adhirājye 'bhiṣicyante narendraiḥ patibhiḥ saha", "category": "Epic, Ramayana", "book": "Ramayana", "position": "Kanda 6, Sarga 038, Verse 006"}
{"quote": "vaidhavyaṃ yānti yair nāryo 'lakṣaṇair bhāgyadurlabhāḥ nātmanas tāni paśyāmi paśyantī hatalakṣaṇā", "category": "Epic, Ramayana", "book": "Ramayana", "position": "Kanda 6, Sarga 038, Verse 007"}
{"quote": "satyānīmāni padmāni strīṇām uktvāni lakṣaṇe tāny adya nihate rāme vitathāni bhavanti me", "category": "Epic, Ramayana", "book": "Ramayana", "position": "Kanda 6, Sarga 038, Verse 008"}
{"quote": "keśāḥ sūkṣmāḥ samā nīlā bhruvau cāsaṃgate mama vṛtte cālomaśe jaṅghe dantāś cāviralā mama", "category": "Epic, Ramayana", "book": "Ramayana", "position": "Kanda 6, Sarga 038, Verse 009"}
{"quote": "śaṅkhe netre karau pādau gulphāv ūrū ca me citau anuvṛttā nakhāḥ snigdhāḥ samāś cāṅgulayo mama", "category": "Epic, Ramayana", "book": "Ramayana", "position": "Kanda 6, Sarga 038, Verse 010"}
{"quote": "stanau cāviralau pīnau mamemau magnacūcukau magnā cotsaṅginī nābhiḥ pārśvoraskaṃ ca me citam", "category": "Epic, Ramayana", "book": "Ramayana", "position": "Kanda 6, Sarga 038, Verse 011"}
{"quote": "mama varṇo maṇinibho mṛdūny aṅgaruhāṇi ca pratiṣṭhitāṃ dvadaśabhir mām ūcuḥ śubhalakṣaṇām", "category": "Epic, Ramayana", "book": "Ramayana", "position": "Kanda 6, Sarga 038, Verse 012"}
{"quote": "samagrayavam acchidraṃ pāṇipādaṃ ca varṇavat mandasmitety eva ca māṃ kanyālakṣaṇikā viduḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 013"}
{"quote": "adhirājye 'bhiṣeko me brāhmaṇaiḥ patinā saha kṛtāntakuśalair uktaṃ tat sarvaṃ vitathīkṛtam", "category": "Epic, Ramayana", "book": "Ramayana", "position": "Kanda 6, Sarga 038, Verse 014"}
{"quote": "śodhayitvā janasthānaṃ pravṛttim upalabhya ca tīrtvā sāgaram akṣobhyaṃ bhrātarau goṣpade hatau", "category": "Epic, Ramayana", "book": "Ramayana", "position": "Kanda 6, Sarga 038, Verse 015"}
{"quote": "nanu vāruṇam āgneyam aindraṃ vāyavyam eva ca astraṃ brahmaśiraś caiva rāghavau pratyapadyatām", "category": "Epic, Ramayana", "book": "Ramayana", "position": "Kanda 6, Sarga 038, Verse 016"}
{"quote": "adṛśyamānena raṇe māyayā vāsavopamau mama nāthāv anāthāyā nihatau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 038, Verse 017"}
{"quote": "na hi dṛṣṭipathaṃ prāpya rāghavasya raṇe ripuḥ jīvan pratinivarteta yady api syān manojavaḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 018"}
{"quote": "na kālasyātibhāro 'sti kṛtāntaś ca sudurjayaḥ yatra rāmaḥ saha bhrātrā śete yudhi nipāthitaḥ", "category": "Epic, Ramayana", "book": "Ramayana", "position": "Kanda 6, Sarga 038, Verse 019"}
{"quote": "nāhaṃ śocāmi bhartāraṃ nihataṃ na ca lakṣmaṇam nātmānaṃ jananī cāpi yathā śvaśrūṃ tapasvinīm", "category": "Epic, Ramayana", "book": "Ramayana", "position": "Kanda 6, Sarga 038, Verse 020"}
{"quote": "sā hi cintayate nityaṃ samāptavratam āgatam kadā drakṣyāmi sītāṃ ca rāmaṃ ca sahalakṣmaṇam", "category": "Epic, Ramayana", "book": "Ramayana", "position": "Kanda 6, Sarga 038, Verse 021"}
{"quote": "paridevayamānāṃ tāṃ rākṣasī trijaṭābravīt mā viṣādaṃ kṛthā devi bhartāyaṃ tava jīvati", "category": "Epic, Ramayana", "book": "Ramayana", "position": "Kanda 6, Sarga 038, Verse 022"}
{"quote": "kāraṇāni ca vakṣyāmi mahānti sadṛśāni ca yathemau jīvato devi bhrātarau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 038, Verse 023"}
{"quote": "na hi kopaparītāni harṣaparyutsukāni ca bhavanti yudhi yodhānāṃ mukhāni nihate patau", "category": "Epic, Ramayana", "book": "Ramayana", "position": "Kanda 6, Sarga 038, Verse 024"}
{"quote": "idaṃ vimānaṃ vaidehi puṣpakaṃ nāma nāmataḥ divyaṃ tvāṃ dhārayen nedaṃ yady etau gajajīvitau", "category": "Epic, Ramayana", "book": "Ramayana", "position": "Kanda 6, Sarga 038, Verse 025"}
{"quote": "hatavīrapradhānā hi hatotsāhā nirudyamā senā bhramati saṃkhyeṣu hatakarṇeva naur jale", "category": "Epic, Ramayana", "book": "Ramayana", "position": "Kanda 6, Sarga 038, Verse 026"}
{"quote": "iyaṃ punar asaṃbhrāntā nirudvignā tarasvinī senā rakṣati kākutsthau māyayā nirjitau raṇe", "category": "Epic, Ramayana", "book": "Ramayana", "position": "Kanda 6, Sarga 038, Verse 027"}
{"quote": "sā tvaṃ bhava suvisrabdhā anumānaiḥ sukhodayaiḥ ahatau paśya kākutsthau snehād etad bravīmi te", "category": "Epic, Ramayana", "book": "Ramayana", "position": "Kanda 6, Sarga 038, Verse 028"}
{"quote": "anṛtaṃ noktapūrvaṃ me na ca vakṣye kadā cana cāritrasukhaśīlatvāt praviṣṭāsi mano mama", "category": "Epic, Ramayana", "book": "Ramayana", "position": "Kanda 6, Sarga 038, Verse 029"}
{"quote": "nemau śakyau raṇe jetuṃ sendrair api surāsuraiḥ etayor ānanaṃ dṛṣṭvā mayā cāveditaṃ tava", "category": "Epic, Ramayana", "book": "Ramayana", "position": "Kanda 6, Sarga 038, Verse 030"}
{"quote": "idaṃ ca sumahac cihnaṃ śanaiḥ paśyasva maithili niḥsaṃjñāv apy ubhāv etau naiva lakṣmīr viyujyate", "category": "Epic, Ramayana", "book": "Ramayana", "position": "Kanda 6, Sarga 038, Verse 031"}
{"quote": "prāyeṇa gatasattvānāṃ puruṣāṇāṃ gatāyuṣām dṛśyamāneṣu vaktreṣu paraṃ bhavati vaikṛtam", "category": "Epic, Ramayana", "book": "Ramayana", "position": "Kanda 6, Sarga 038, Verse 032"}
{"quote": "tyaja śokaṃ ca duḥkhaṃ ca mohaṃ ca janakātmaje rāmalakṣmaṇayor arthe nādya śakyam ajīvitum", "category": "Epic, Ramayana", "book": "Ramayana", "position": "Kanda 6, Sarga 038, Verse 033"}
{"quote": "śrutvā tu vacanaṃ tasyāḥ sītā surasutopamā kṛtāñjalir uvācedam evam astv iti maithilī", "category": "Epic, Ramayana", "book": "Ramayana", "position": "Kanda 6, Sarga 038, Verse 034"}
{"quote": "vimānaṃ puṣpakaṃ tat tu samivartya manojavam dīnā trijaṭayā sītā laṅkām eva praveśitā", "category": "Epic, Ramayana", "book": "Ramayana", "position": "Kanda 6, Sarga 038, Verse 035"}
{"quote": "tatas trijaṭayā sārdhaṃ puṣpakād avaruhya sā aśokavanikām eva rakṣasībhiḥ praveśitā", "category": "Epic, Ramayana", "book": "Ramayana", "position": "Kanda 6, Sarga 038, Verse 036"}
{"quote": "praviśya sītā bahuvṛkṣaṣaṇḍāṃ tāṃ rākṣasendrasya vihārabhūmim saṃprekṣya saṃcintya ca rājaputrau paraṃ viṣādaṃ samupājagāma", "category": "Epic, Ramayana", "book": "Ramayana", "position": "Kanda 6, Sarga 038, Verse 037"}
{"quote": "ghoreṇa śarabandhena baddhau daśarathātmajau niśvasantau yathā nāgau śayānau rudhirokṣitau", "category": "Epic, Ramayana", "book": "Ramayana", "position": "Kanda 6, Sarga 039, Verse 001"}
{"quote": "sarve te vānaraśreṣṭhāḥ sasugrīvā mahābalāḥ parivārya mahātmānau tasthuḥ śokapariplutāḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 002"}
{"quote": "etasminn antere rāmaḥ pratyabudhyata vīryavān sthiratvāt sattvayogāc ca śaraiḥ saṃdānito 'pi san", "category": "Epic, Ramayana", "book": "Ramayana", "position": "Kanda 6, Sarga 039, Verse 003"}
{"quote": "tato dṛṣṭvā sarudhiraṃ viṣaṇṇaṃ gāḍham arpitam bhrātaraṃ dīnavadanaṃ paryadevayad āturaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 004"}
{"quote": "kiṃ nu me sītayā kāryaṃ kiṃ kāryaṃ jīvitena vā śayānaṃ yo 'dya paśyāmi bhrātaraṃ yudhi nirjitam", "category": "Epic, Ramayana", "book": "Ramayana", "position": "Kanda 6, Sarga 039, Verse 005"}
{"quote": "śakyā sītā samā nārī prāptuṃ loke vicinvatā na lakṣmaṇasamo bhrātā sacivaḥ sāmparāyikaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 006"}
{"quote": "parityakṣyāmy ahaṃ prāṇān vānarāṇāṃ tu paśyatām yadi pañcatvam āpannaḥ sumitrānandavardhanaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 007"}
{"quote": "kiṃ nu vakṣyāmi kausalyāṃ mātaraṃ kiṃ nu kaikayīm katham ambāṃ sumitrāṃca putradarśanalālasām", "category": "Epic, Ramayana", "book": "Ramayana", "position": "Kanda 6, Sarga 039, Verse 008"}
{"quote": "vivatsāṃ vepamānāṃ ca krośantīṃ kurarīm iva katham āśvāsayiṣyāmi yadi yāsyāmi taṃ vinā", "category": "Epic, Ramayana", "book": "Ramayana", "position": "Kanda 6, Sarga 039, Verse 009"}
{"quote": "kathaṃ vakṣyāmi śatrughnaṃ bharataṃ ca yaśasvinam mayā saha vanaṃ yāto vinā tenāgataḥ punaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 010"}
{"quote": "upālambhaṃ na śakṣyāmi soḍhuṃ bata sumitrayā ihaiva dehaṃ tyakṣyāmi na hi jīvitum utsahe", "category": "Epic, Ramayana", "book": "Ramayana", "position": "Kanda 6, Sarga 039, Verse 011"}
{"quote": "dhiṅ māṃ duṣkṛtakarmāṇam anāryaṃ yatkṛte hy asau lakṣmaṇaḥ patitaḥ śete śaratalpe gatāsuvat", "category": "Epic, Ramayana", "book": "Ramayana", "position": "Kanda 6, Sarga 039, Verse 012"}
{"quote": "tvaṃ nityaṃ suviṣaṇṇaṃ mām āśvāsayasi lakṣmaṇa gatāsur nādya śaknoṣi mām ārtam abhibhāṣitum", "category": "Epic, Ramayana", "book": "Ramayana", "position": "Kanda 6, Sarga 039, Verse 013"}
{"quote": "yenādya bahavo yuddhe rākṣasā nihatāḥ kṣitau tasyām eva kṣitau vīraḥ sa śete nihataḥ paraiḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 014"}
{"quote": "śayānaḥ śaratalpe 'smin svaśoṇitapariplutaḥ śarajālaiś cito bhāti bhāskaro 'stam iva vrajan", "category": "Epic, Ramayana", "book": "Ramayana", "position": "Kanda 6, Sarga 039, Verse 015"}
{"quote": "bāṇābhihatamarmatvān na śaknoty abhivīkṣitum rujā cābruvato hy asya dṛṣṭirāgeṇa sūcyate", "category": "Epic, Ramayana", "book": "Ramayana", "position": "Kanda 6, Sarga 039, Verse 016"}
{"quote": "yathaiva māṃ vanaṃ yāntam anuyāto mahādyutiḥ aham apy anuyāsyāmi tathaivainaṃ yamakṣayam", "category": "Epic, Ramayana", "book": "Ramayana", "position": "Kanda 6, Sarga 039, Verse 017"}
{"quote": "iṣṭabandhujano nityaṃ māṃ ca nityam anuvrataḥ imām adya gato 'vasthāṃ mamānāryasya durnayaiḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 018"}
{"quote": "suruṣṭenāpi vīreṇa lakṣmaṇenā na saṃsmare paruṣaṃ vipriyaṃ vāpi śrāvitaṃ na kadā cana", "category": "Epic, Ramayana", "book": "Ramayana", "position": "Kanda 6, Sarga 039, Verse 019"}
{"quote": "visasarjaikavegena pañcabāṇaśatāni yaḥ iṣvastreṣv adhikas tasmāt kārtavīryāc ca lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 020"}
{"quote": "astrair astrāṇi yo hanyāc chakrasyāpi mahātmanaḥ so 'yam urvyāṃhataḥ śete mahārhaśayanocitaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 021"}
{"quote": "tac ca mithyā pralaptaṃ māṃ pradhakṣyati na saṃśayaḥ yan mayā na kṛto rājā rākṣasānāṃ vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 022"}
{"quote": "asmin muhūrte sugrīva pratiyātum ito 'rhasi matvā hīnaṃ mayā rājan rāvaṇo 'bhidraved balī", "category": "Epic, Ramayana", "book": "Ramayana", "position": "Kanda 6, Sarga 039, Verse 023"}
{"quote": "aṅgadaṃ tu puraskṛtya sasainyaḥ sasuhṛjjanaḥ sāgaraṃ tara sugrīva punas tenaiva setunā", "category": "Epic, Ramayana", "book": "Ramayana", "position": "Kanda 6, Sarga 039, Verse 024"}
{"quote": "kṛtaṃ hanumatā kāryaṃ yad anyair duṣkaraṃ raṇe ṛkṣarājena tuṣyāmi golāṅgūlādhipena ca", "category": "Epic, Ramayana", "book": "Ramayana", "position": "Kanda 6, Sarga 039, Verse 025"}
{"quote": "aṅgadena kṛtaṃ karma maindena dvividena ca yuddhaṃ kesariṇā saṃkhye ghoraṃ saṃpātinā kṛtam", "category": "Epic, Ramayana", "book": "Ramayana", "position": "Kanda 6, Sarga 039, Verse 026"}
{"quote": "gavayena gavākṣeṇa śarabheṇa gajena ca anyaiś ca haribhir yuddhaṃ madārthe tyaktajīvitaiḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 027"}
{"quote": "na cātikramituṃ śakyaṃ daivaṃ sugrīva mānuṣaiḥ yat tu śakyaṃ vayasyena suhṛdā vā paraṃtapa kṛtaṃ sugrīva tat sarvaṃ bhavatādharmabhīruṇā", "category": "Epic, Ramayana", "book": "Ramayana", "position": "Kanda 6, Sarga 039, Verse 028"}
{"quote": "mitrakāryaṃ kṛtam idaṃ bhavadbhir vānararṣabhāḥ anujñātā mayā sarve yatheṣṭaṃ gantum arhatha", "category": "Epic, Ramayana", "book": "Ramayana", "position": "Kanda 6, Sarga 039, Verse 029"}
{"quote": "śuśruvus tasya te sarve vānarāḥ paridevitam vartayāṃ cakrur aśrūṇi netraiḥ kṛṣṇetarekṣaṇāḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 030"}
{"quote": "tataḥ sarvāṇy anīkāni sthāpayitvā vibhīṣaṇaḥ ājagāma gadāpāṇis tvarito yatra rāghavaḥ", "category": "Epic, Ramayana", "book": "Ramayana", "position": "Kanda 6, Sarga 039, Verse 031"}
{"quote": "taṃ dṛṣṭvā tvaritaṃ yāntaṃ nīlāñjanacayopamam vānarā dudruvuḥ sarve manyamānās tu rāvaṇim", "category": "Epic, Ramayana", "book": "Ramayana", "position": "Kanda 6, Sarga 039, Verse 032"}
{"quote": "athovāca mahātejā harirājo mahābalaḥ kim iyaṃ vyathitā senā mūḍhavāteva naur jale", "category": "Epic, Ramayana", "book": "Ramayana", "position": "Kanda 6, Sarga 040, Verse 001"}
{"quote": "sugrīvasya vacaḥ śrutvā vāliputro 'ṅgado 'bravīt na tvaṃ paśyasi rāmaṃ ca lakṣmaṇaṃ ca mahābalam", "category": "Epic, Ramayana", "book": "Ramayana", "position": "Kanda 6, Sarga 040, Verse 002"}
{"quote": "śarajālācitau vīrāv ubhau daśarathātmajau śaratalpe mahātmānau śayānau rudhirokṣitau", "category": "Epic, Ramayana", "book": "Ramayana", "position": "Kanda 6, Sarga 040, Verse 003"}
{"quote": "athābravīd vānarendraḥ sugrīvaḥ putram aṅgadam nānimittam idaṃ manye bhavitavyaṃ bhayena tu", "category": "Epic, Ramayana", "book": "Ramayana", "position": "Kanda 6, Sarga 040, Verse 004"}
{"quote": "viṣaṇṇavadanā hy ete tyaktapraharaṇā diśaḥ prapalāyanti harayas trāsād utphullalocanāḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 005"}
{"quote": "anyonyasya na lajjante na nirīkṣanti pṛṣṭhataḥ viprakarṣanti cānyonyaṃ patitaṃ laṅghayanti ca", "category": "Epic, Ramayana", "book": "Ramayana", "position": "Kanda 6, Sarga 040, Verse 006"}
{"quote": "etasminn antare vīro gadāpāṇir vibhīṣaṇaḥ sugrīvaṃ vardhayām āsa rāghavaṃ ca niraikṣata", "category": "Epic, Ramayana", "book": "Ramayana", "position": "Kanda 6, Sarga 040, Verse 007"}
{"quote": "vibhīṣaṇaṃ taṃ sugrīvo dṛṣṭvā vānarabhīṣaṇam ṛkṣarājaṃ samīpasthaṃ jāmbavantam uvāca ha", "category": "Epic, Ramayana", "book": "Ramayana", "position": "Kanda 6, Sarga 040, Verse 008"}
{"quote": "vibhīṣaṇo 'yaṃ saṃprāpto yaṃ dṛṣṭvā vānararṣabhāḥ vidravanti paritrastā rāvaṇātmajaśaṅkayā", "category": "Epic, Ramayana", "book": "Ramayana", "position": "Kanda 6, Sarga 040, Verse 009"}
{"quote": "śīghram etān suvitrastān bahudhā vipradhāvitān paryavasthāpayākhyāhi vibhīṣaṇam upasthitam", "category": "Epic, Ramayana", "book": "Ramayana", "position": "Kanda 6, Sarga 040, Verse 010"}
{"quote": "sugrīveṇaivam uktas tu jāmbavān ṛkṣapārthivaḥ vānarān sāntvayām āsa saṃnivartya prahāvataḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 011"}
{"quote": "te nivṛttāḥ punaḥ sarve vānarās tyaktasaṃbhramāḥ ṛkṣarājavacaḥ śrutvā taṃ ca dṛṣṭvā vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 040, Verse 012"}
{"quote": "vibhīṣaṇas tu rāmasya dṛṣṭvā gātraṃ śaraiś citam lakṣmaṇasya ca dharmātmā babhūva vyathitendriyaḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 013"}
{"quote": "jalaklinnena hastena tayor netre pramṛjya ca śokasaṃpīḍitamanā ruroda vilalāpa ca", "category": "Epic, Ramayana", "book": "Ramayana", "position": "Kanda 6, Sarga 040, Verse 014"}
{"quote": "imau tau sattvasaṃpannau vikrāntau priyasaṃyugau imām avasthāṃ gamitau rākasaiḥ kūṭayodhibhiḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 015"}
{"quote": "bhrātuḥ putreṇa me tena duṣputreṇa durātmanā rākṣasyā jihmayā buddhyā chalitāv ṛjuvikramau", "category": "Epic, Ramayana", "book": "Ramayana", "position": "Kanda 6, Sarga 040, Verse 016"}
{"quote": "śarair imāv alaṃ viddhau rudhireṇa samukṣitau vasudhāyām ima suptau dṛśyete śalyakāv iva", "category": "Epic, Ramayana", "book": "Ramayana", "position": "Kanda 6, Sarga 040, Verse 017"}
{"quote": "yayor vīryam upāśritya pratiṣṭhā kāṅkṣitā mayā tāv ubhau dehanāśāya prasuptau puruṣarṣabhau", "category": "Epic, Ramayana", "book": "Ramayana", "position": "Kanda 6, Sarga 040, Verse 018"}
{"quote": "jīvann adya vipanno 'smi naṣṭarājyamanorathaḥ prāptapratijñaś ca ripuḥ sakāmo rāvaṇaḥ kṛtaḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 019"}
{"quote": "evaṃ vilapamānaṃ taṃ pariṣvajya vibhīṣaṇam sugrīvaḥ sattvasaṃpanno harirājo 'bravīd idam", "category": "Epic, Ramayana", "book": "Ramayana", "position": "Kanda 6, Sarga 040, Verse 020"}
{"quote": "rājyaṃ prāpsyasi dharmajña laṅkāyāṃ nātra saṃśayaḥ rāvaṇaḥ saha putreṇa sa rājyaṃ neha lapsyate", "category": "Epic, Ramayana", "book": "Ramayana", "position": "Kanda 6, Sarga 040, Verse 021"}
{"quote": "śarasaṃpīḍitāv etāv ubhau rāghavalakṣmaṇau tyaktvā mohaṃ vadhiṣyete sagaṇaṃ rāvaṇaṃ raṇe", "category": "Epic, Ramayana", "book": "Ramayana", "position": "Kanda 6, Sarga 040, Verse 022"}
{"quote": "tam evaṃ sāntvayitvā tu samāśvāsya ca rākṣasaṃ suṣeṇaṃ śvaśuraṃ pārśve sugrīvas tam uvāca ha", "category": "Epic, Ramayana", "book": "Ramayana", "position": "Kanda 6, Sarga 040, Verse 023"}
{"quote": "saha śūrair harigaṇair labdhasaṃjñāv ariṃdamau gaccha tvaṃ bhrātarau gṛhya kiṣkindhāṃ rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 040, Verse 024"}
{"quote": "ahaṃ tu rāvaṇaṃ hatvā saputraṃ sahabāndhavam maithilīm ānayiṣyāmi śakro naṣṭām iva śriyam", "category": "Epic, Ramayana", "book": "Ramayana", "position": "Kanda 6, Sarga 040, Verse 025"}
{"quote": "śrutvaitad vānarendrasya suṣeṇo vākyam abravīt devāsuraṃ mahāyuddham anubhūtaṃ sudāruṇam", "category": "Epic, Ramayana", "book": "Ramayana", "position": "Kanda 6, Sarga 040, Verse 026"}
{"quote": "tadā sma dānavā devāñ śarasaṃsparśakovidāḥ nijaghnuḥ śastraviduṣaś chādayanto muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 027"}
{"quote": "tān ārtān naṣṭasaṃjñāṃś ca parāsūṃś ca bṛhaspatiḥ vidhyābhir mantrayuktābhir oṣadhībhiś cikitsati", "category": "Epic, Ramayana", "book": "Ramayana", "position": "Kanda 6, Sarga 040, Verse 028"}
{"quote": "tāny auṣadhāny ānayituṃ kṣīrodaṃ yāntu sāgaram javena vānarāḥ śīghraṃ saṃpāti panasādayaḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 029"}
{"quote": "harayas tu vijānanti pārvatī te mahauṣadhī saṃjīvakaraṇīṃ divyāṃ viśalyāṃ devanirmitām", "category": "Epic, Ramayana", "book": "Ramayana", "position": "Kanda 6, Sarga 040, Verse 030"}
{"quote": "candraś ca nāma droṇaś ca parvatau sāgarottame amṛtaṃ yatra mathitaṃ tatra te paramauṣadhī", "category": "Epic, Ramayana", "book": "Ramayana", "position": "Kanda 6, Sarga 040, Verse 031"}
{"quote": "te tatra nihite devaiḥ parvate paramauṣadhī ayaṃ vāyusuto rājan hanūmāṃs tatra gacchatu", "category": "Epic, Ramayana", "book": "Ramayana", "position": "Kanda 6, Sarga 040, Verse 032"}
{"quote": "etasminn antare vāyur meghāṃś cāpi savidyutaḥ paryasyan sāgare toyaṃ kampayann iva parvatān", "category": "Epic, Ramayana", "book": "Ramayana", "position": "Kanda 6, Sarga 040, Verse 033"}
{"quote": "mahatā pakṣavātena sarve dvīpamahādrumāḥ nipetur bhagnaviṭapāḥ samūlā lavaṇāmbhasi", "category": "Epic, Ramayana", "book": "Ramayana", "position": "Kanda 6, Sarga 040, Verse 034"}
{"quote": "abhavan pannagās trastā bhoginas tatravāsinaḥ śīghraṃ sarvāṇi yādāṃsi jagmuś ca lavaṇārṇavam", "category": "Epic, Ramayana", "book": "Ramayana", "position": "Kanda 6, Sarga 040, Verse 035"}
{"quote": "tato muhūrtad garuḍaṃ vainateyaṃ mahābalam vānarā dadṛśuḥ sarve jvalantam iva pāvakam", "category": "Epic, Ramayana", "book": "Ramayana", "position": "Kanda 6, Sarga 040, Verse 036"}
{"quote": "tam āgatam abhiprekṣya nāgās te vipradudruvuḥ yais tau satpuruṣau baddhau śarabhūtair mahābalau", "category": "Epic, Ramayana", "book": "Ramayana", "position": "Kanda 6, Sarga 040, Verse 037"}
{"quote": "tataḥ suparṇaḥ kākutsthau dṛṣṭvā pratyabhinandya ca vimamarśa ca pāṇibhyāṃ mukhe candrasamaprabhe", "category": "Epic, Ramayana", "book": "Ramayana", "position": "Kanda 6, Sarga 040, Verse 038"}
{"quote": "vainateyena saṃspṛṣṭās tayoḥ saṃruruhur vraṇāḥ suvarṇe ca tanū snigdhe tayor āśu babhūvatuḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 039"}
{"quote": "tejo vīryaṃ balaṃ cauja utsāhaś ca mahāguṇāḥ pradarśanaṃ ca buddhiś ca smṛtiś ca dviguṇaṃ tayoḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 040"}
{"quote": "tāv utthāpya mahāvīryau garuḍo vāsavopamau ubhau tau sasvaje hṛṣṭau rāmaś cainam uvāca ha", "category": "Epic, Ramayana", "book": "Ramayana", "position": "Kanda 6, Sarga 040, Verse 041"}
{"quote": "bhavatprasādād vyasanaṃ rāvaṇiprabhavaṃ mahat āvām iha vyatikrāntau śīghraṃ ca balinau kṛtau", "category": "Epic, Ramayana", "book": "Ramayana", "position": "Kanda 6, Sarga 040, Verse 042"}
{"quote": "yathā tātaṃ daśarathaṃ yathājaṃ ca pitāmaham tathā bhavantam āsādya hṛṣayaṃ me prasīdati", "category": "Epic, Ramayana", "book": "Ramayana", "position": "Kanda 6, Sarga 040, Verse 043"}
{"quote": "ko bhavān rūpasaṃpanno divyasraganulepanaḥ vasāno viraje vastre divyābharaṇabhūṣitaḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 044"}
{"quote": "tam uvāca mahātejā vainateyo mahābalaḥ patatrirājaḥ prītātmā harṣaparyākulekṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 045"}
{"quote": "ahaṃ sakhā te kākutstha priyaḥ prāṇo bahiścaraḥ garutmān iha saṃprāpto yuvayoḥ sāhyakāraṇāt", "category": "Epic, Ramayana", "book": "Ramayana", "position": "Kanda 6, Sarga 040, Verse 046"}
{"quote": "asurā vā mahāvīryā dānavā vā mahābalāḥ surāś cāpi sagandharvāḥ puraskṛtya śatakratum", "category": "Epic, Ramayana", "book": "Ramayana", "position": "Kanda 6, Sarga 040, Verse 047"}
{"quote": "nemaṃ mokṣayituṃ śaktāḥ śarabandhaṃ sudāruṇam māyā balād indrajitā nirmitaṃ krūrakarmaṇā", "category": "Epic, Ramayana", "book": "Ramayana", "position": "Kanda 6, Sarga 040, Verse 048"}
{"quote": "ete nāgāḥ kādraveyās tīkṣṇadaṃṣṭrāviṣolbaṇāḥ rakṣomāyā prabhāvena śarā bhūtvā tvadāśritāḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 049"}
{"quote": "sabhāgyaś cāsi dharmajña rāma satyaparākrama lakṣmaṇena saha bhrātrā samare ripughātinā", "category": "Epic, Ramayana", "book": "Ramayana", "position": "Kanda 6, Sarga 040, Verse 050"}
{"quote": "imaṃ śrutvā tu vṛttāntaṃ tvaramāṇo 'ham āgataḥ sahasā yuvayoḥ snehāt sakhitvam anupālayan", "category": "Epic, Ramayana", "book": "Ramayana", "position": "Kanda 6, Sarga 040, Verse 051"}
{"quote": "mokṣitau ca mahāghorād asmāt sāyakabandhanāt apramādaś ca kartavyo yuvābhyāṃ nityam eva hi", "category": "Epic, Ramayana", "book": "Ramayana", "position": "Kanda 6, Sarga 040, Verse 052"}
{"quote": "prakṛtyā rākṣasāḥ sarve saṃgrāme kūṭayodhinaḥ śūrāṇāṃ śuddhabhāvānāṃ bhavatām ārjavaṃ balam", "category": "Epic, Ramayana", "book": "Ramayana", "position": "Kanda 6, Sarga 040, Verse 053"}
{"quote": "tan na viśvasitavyaṃ vo rākṣasānāṃ raṇājire etenaivopamānena nityajihmā hi rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 054"}
{"quote": "evam uktvā tato rāmaṃ suparṇaḥ sumahābalaḥ pariṣvajya suhṛtsnigdham āpraṣṭum upacakrame", "category": "Epic, Ramayana", "book": "Ramayana", "position": "Kanda 6, Sarga 040, Verse 055"}
{"quote": "sakhe rāghava dharmajña ripūṇām api vatsala abhyanujñātum icchāmi gamiṣyāmi yathāgatam", "category": "Epic, Ramayana", "book": "Ramayana", "position": "Kanda 6, Sarga 040, Verse 056"}
{"quote": "bālavṛddhāvaśeṣāṃ tu laṅkāṃ kṛtvā śarormibhiḥ rāvaṇaṃ ca ripuṃ hatvā sītāṃ samupalapsyase", "category": "Epic, Ramayana", "book": "Ramayana", "position": "Kanda 6, Sarga 040, Verse 057"}
{"quote": "ity evam uktvā vacanaṃ suparṇaḥ śīghravikramaḥ rāmaṃ ca virujaṃ kṛtvā madhye teṣāṃ vanaukasām", "category": "Epic, Ramayana", "book": "Ramayana", "position": "Kanda 6, Sarga 040, Verse 058"}
{"quote": "pradakṣiṇaṃ tataḥ kṛtvā pariṣvajya ca vīryavān jagāmākāśam āviśya suparṇaḥ pavano yathā", "category": "Epic, Ramayana", "book": "Ramayana", "position": "Kanda 6, Sarga 040, Verse 059"}
{"quote": "virujau rāghavau dṛṣṭvā tato vānarayūthapāḥ siṃhanādāṃs tadā nedur lāṅgūlaṃ dudhuvuś ca te", "category": "Epic, Ramayana", "book": "Ramayana", "position": "Kanda 6, Sarga 040, Verse 060"}
{"quote": "tato bherīḥ samājaghnur mṛdaṅgāṃś ca vyanādayan dadhmuḥ śaṅkhān saṃprahṛṣṭāḥ kṣvelanty api yathāpuram", "category": "Epic, Ramayana", "book": "Ramayana", "position": "Kanda 6, Sarga 040, Verse 061"}
{"quote": "āsphoṭyāsphoṭya vikrāntā vānarā nagayodhinaḥ drumān utpāṭya vividhāṃs tasthuḥ śatasahasraśaḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 062"}
{"quote": "visṛjanto mahānādāṃs trāsayanto niśācarān laṅkādvārāṇy upājagmur yoddhukāmāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 040, Verse 063"}
{"quote": "tatas tu bhīmas tumulo ninādo babhūva śākhāmṛgayūthapānām kṣaye nidāghasya yathā ghanānāṃ nādaḥ subhīmo nadatāṃ niśīthe", "category": "Epic, Ramayana", "book": "Ramayana", "position": "Kanda 6, Sarga 040, Verse 064"}
{"quote": "teṣāṃ sutumulaṃ śabdaṃ vānarāṇāṃ tarasvinām nardatāṃ rākṣasaiḥ sārdhaṃ tadā śuśrāva rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 001"}
{"quote": "snigdhagambhīranirghoṣaṃ śrutvā sa ninadaṃ bhṛśam sacivānāṃ tatas teṣāṃ madhye vacanam abravīt", "category": "Epic, Ramayana", "book": "Ramayana", "position": "Kanda 6, Sarga 041, Verse 002"}
{"quote": "yathāsau saṃprahṛṣṭānāṃ vānarāṇāṃ samutthitaḥ bahūnāṃ sumahān nādo meghānām iva garjatām", "category": "Epic, Ramayana", "book": "Ramayana", "position": "Kanda 6, Sarga 041, Verse 003"}
{"quote": "vyaktaṃ sumahatī prītir eteṣāṃ nātra saṃśayaḥ tathā hi vipulair nādaiś cukṣubhe varuṇālayaḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 004"}
{"quote": "tau tu baddhau śarais tīṣkṇair bhrātarau rāmalakṣmaṇau ayaṃ ca sumahān nādaḥ śaṅkāṃ janayatīva me", "category": "Epic, Ramayana", "book": "Ramayana", "position": "Kanda 6, Sarga 041, Verse 005"}
{"quote": "etat tu vacanaṃ coktvā mantriṇo rākṣaseśvaraḥ uvāca nairṛtāṃs tatra samīpaparivartinaḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 006"}
{"quote": "jñāyatāṃ tūrṇam etaṣāṃ sarveṣāṃ vanacāriṇām śokakāle samutpanne harṣakāraṇam utthitam", "category": "Epic, Ramayana", "book": "Ramayana", "position": "Kanda 6, Sarga 041, Verse 007"}
{"quote": "tathoktās tena saṃbhrāntāḥ prākāram adhiruhya te dadṛśuḥ pālitāṃ senāṃ sugrīveṇa mahātmanā", "category": "Epic, Ramayana", "book": "Ramayana", "position": "Kanda 6, Sarga 041, Verse 008"}
{"quote": "tau ca muktau sughoreṇa śarabandhena rāghavau samutthitau mahābhāgau viṣeduḥ prekṣya rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 009"}
{"quote": "saṃtrastahṛdayā sarve prākārād avaruhya te viṣaṇṇavadanāḥ sarve rākṣasendram upasthitāḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 010"}
{"quote": "tad apriyaṃ dīnamukhā rāvaṇasya niśācarāḥ kṛtsnaṃ nivedayām āsur yathāvad vākyakovidāḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 011"}
{"quote": "yau tāv indrajitā yuddhe bhrātarau rāmalakṣmaṇau nibaddhau śarabandhena niṣprakampabhujau kṛtau", "category": "Epic, Ramayana", "book": "Ramayana", "position": "Kanda 6, Sarga 041, Verse 012"}
{"quote": "vimuktau śarabandhena tau dṛśyete raṇājire pāśān iva gajau chittvā gajendrasamavikramau", "category": "Epic, Ramayana", "book": "Ramayana", "position": "Kanda 6, Sarga 041, Verse 013"}
{"quote": "tac chrutvā vacanaṃ teṣāṃ rākṣasendro mahābalaḥ cintāśokasamākrānto viṣaṇṇavadano 'bravīt", "category": "Epic, Ramayana", "book": "Ramayana", "position": "Kanda 6, Sarga 041, Verse 014"}
{"quote": "ghorair dattavarair baddhau śarair āśīviṣomapaiḥ amoghaiḥ sūryasaṃkāśaiḥ pramathyendrajitā yudhi", "category": "Epic, Ramayana", "book": "Ramayana", "position": "Kanda 6, Sarga 041, Verse 015"}
{"quote": "tam astrabandham āsādya yadi muktau ripū mama saṃśayastham idaṃ sarvam anupaśyāmy ahaṃ balam", "category": "Epic, Ramayana", "book": "Ramayana", "position": "Kanda 6, Sarga 041, Verse 016"}
{"quote": "niṣphalāḥ khalu saṃvṛttāḥ śarā vāsukitejasaḥ ādattaṃ yais tu saṃgrāme ripūṇāṃ mama jīvitam", "category": "Epic, Ramayana", "book": "Ramayana", "position": "Kanda 6, Sarga 041, Verse 017"}
{"quote": "evam uktvā tu saṃkruddho niśvasann urago yathā abravīd rakṣasāṃ madhye dhūmrākṣaṃ nāma rākasaṃ", "category": "Epic, Ramayana", "book": "Ramayana", "position": "Kanda 6, Sarga 041, Verse 018"}
{"quote": "balena mahatā yukto rakṣasāṃ bhīmakarmaṇām tvaṃ vadhāyābhiniryāhi rāmasya saha vānaraiḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 019"}
{"quote": "evam uktas tu dhūmrākṣo rākṣasendreṇa dhīmatā kṛtvā praṇāmaṃ saṃhṛṣṭo nirjagāma nṛpālayāt", "category": "Epic, Ramayana", "book": "Ramayana", "position": "Kanda 6, Sarga 041, Verse 020"}
{"quote": "abhiniṣkramya taddvāraṃ balādhyakṣam uvāca ha tvarayasva balaṃ tūrṇaṃ kiṃ cireṇa yuyutsataḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 021"}
{"quote": "dhūmrākṣasya vacaḥ śrutvā balādhyakṣo balānugaḥ balam udyojayām āsa rāvaṇasyājñayā drutam", "category": "Epic, Ramayana", "book": "Ramayana", "position": "Kanda 6, Sarga 041, Verse 022"}
{"quote": "te baddhaghaṇṭā balino ghorarūpā niśācarāḥ vinardamānāḥ saṃhṛṣṭā dhūmrākṣaṃ paryavārayan", "category": "Epic, Ramayana", "book": "Ramayana", "position": "Kanda 6, Sarga 041, Verse 023"}
{"quote": "vividhāyudhahastāś ca śūlamudgarapāṇayaḥ gadābhiḥ paṭṭasair daṇḍair āyasair musalair bhṛśam", "category": "Epic, Ramayana", "book": "Ramayana", "position": "Kanda 6, Sarga 041, Verse 024"}
{"quote": "parighair bhiṇḍipālaiś ca bhallaiḥ prāsaiḥ paraśvadhaiḥ niryayū rākṣasā ghorā nardanto jaladā yathā", "category": "Epic, Ramayana", "book": "Ramayana", "position": "Kanda 6, Sarga 041, Verse 025"}
{"quote": "rathaiḥ kavacinas tv anye dhvajaiś ca samalaṃkṛtaiḥ suvarṇajālavihitaiḥ kharaiś ca vividhānanaiḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 026"}
{"quote": "hayaiḥ paramaśīghraiś ca gajendraiś ca madotkaṭaiḥ niryayū rākṣasavyāghrā vyāghrā iva durāsadāḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 027"}
{"quote": "vṛkasiṃhamukhair yuktaṃ kharaiḥ kanakabhūṣaṇaiḥ āruroha rathaṃ divyaṃ dhūmrākṣaḥ kharanisvanaḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 028"}
{"quote": "sa niryāto mahāvīryo dhūmrākṣo rākṣasair vṛtaḥ prahasan paścimadvāraṃ hanūmān yatra yūthapaḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 029"}
{"quote": "prayāntaṃ tu mahāghoraṃ rākṣasaṃ bhīmadarśanam antarikṣagatāḥ krūrāḥ śakunāḥ pratyavārayan", "category": "Epic, Ramayana", "book": "Ramayana", "position": "Kanda 6, Sarga 041, Verse 030"}
{"quote": "rathaśīrṣe mahābhīmo gṛdhraś ca nipapāta ha dhvajāgre grathitāś caiva nipetuḥ kuṇapāśanāḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 031"}
{"quote": "rudhirārdro mahāñ śvetaḥ kabandhaḥ patito bhuvi visvaraṃ cotsṛjan nādaṃ dhūmrākṣasya samīpataḥ", "category": "Epic, Ramayana", "book": "Ramayana", "position": "Kanda 6, Sarga 041, Verse 032"}
{"quote": "vavarṣa rudhiraṃ devaḥ saṃcacāla ca medinī pratilomaṃ vavau vāyur nirghātasamanisvanaḥ timiraughāvṛtās tatra diśaś ca na cakāśire", "category": "Epic, Ramayana", "book": "Ramayana", "position": "Kanda 6, Sarga 041, Verse 033"}
{"quote": "sa tūtpātāṃs tato dṛṣṭvā rākṣasānāṃ bhayāvahān prādurbhūtān sughorāṃś ca dhūmrākṣo vyathito 'bhavat", "category": "Epic, Ramayana", "book": "Ramayana", "position": "Kanda 6, Sarga 041, Verse 034"}
{"quote": "tataḥ subhīmo bahubhir niśācarair vṛto 'bhiniṣkramya raṇotsuko balī dadarśa tāṃ rāghavabāhupālitāṃ samudrakalpāṃ bahuvānarīṃ camūm", "category": "Epic, Ramayana", "book": "Ramayana", "position": "Kanda 6, Sarga 041, Verse 035"}
{"quote": "dhūmrākṣaṃ prekṣya niryāntaṃ rākṣasaṃ bhīmanisvanam vinedur vānarāḥ sarve prahṛṣṭā yuddhakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 001"}
{"quote": "teṣāṃ tu tumulaṃ yuddhaṃ saṃjajñe harirakṣasām anyonyaṃ pādapair ghorair nighnataṃ śūlamudgaraiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 002"}
{"quote": "rākṣasair vānarā ghorā vinikṛttāḥ samantataḥ vānarai rākṣasāś cāpi drumair bhūmau samīkṛtāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 003"}
{"quote": "rākṣasāś cāpi saṃkruddhā vānarān niśitaiḥ śaraiḥ vivyadhur ghorasaṃkāśaiḥ kaṅkapatrair ajihmagaiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 004"}
{"quote": "te gadābhiś ca bhīmābhiḥ paṭṭasaiḥ kūṭamudgaraiḥ ghoraiś ca parighaiś citrais triśūlaiś cāpi saṃśitaiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 005"}
{"quote": "vidāryamāṇā rakṣobhir vānarās te mahābalāḥ amarṣāj janitoddharṣāś cakruḥ karmāṇy abhītavat", "category": "Epic, Ramayana", "book": "Ramayana", "position": "Kanda 6, Sarga 042, Verse 006"}
{"quote": "śaranirbhinnagātrās te śūlanirbhinnadehinaḥ jagṛhus te drumāṃs tatra śilāś ca hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 007"}
{"quote": "te bhīmavegā harayo nardamānās tatas tataḥ mamanthū rākṣasān bhīmān nāmāni ca babhāṣire", "category": "Epic, Ramayana", "book": "Ramayana", "position": "Kanda 6, Sarga 042, Verse 008"}
{"quote": "tad babhūvādbhutaṃ ghoraṃ yuddhaṃ vānararakṣasām śilābhir vividhābhiś ca bahuśākhaiś ca pādapaiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 009"}
{"quote": "rākṣasā mathitāḥ ke cid vānarair jitakāśibhiḥ vavarṣū rudhiraṃ ke cin mukhai rudhirabhojanāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 010"}
{"quote": "pārśveṣu dāritāḥ ke cit ke cid rāśīkṛtā drumaiḥ śilābhiś cūrṇitāḥ ke cit ke cid dantair vidāritāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 011"}
{"quote": "dhvajair vimathitair bhagnaiḥ kharaiś ca vinipātitaiḥ rathair vidhvaṃsitaiś cāpi patitai rajanīcaraiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 012"}
{"quote": "vānarair bhīmavikrāntair āplutyāplutya vegitaiḥ rākṣasāḥ karajais tīkṣṇair mukheṣu vinikartitāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 013"}
{"quote": "vivarṇavadanā bhūyo viprakīrṇaśiroruhāḥ mūḍhāḥ śoṇitagandhena nipetur dharaṇītale", "category": "Epic, Ramayana", "book": "Ramayana", "position": "Kanda 6, Sarga 042, Verse 014"}
{"quote": "naye tu paramakruddhā rākṣasā bhīmavikramāḥ talair evābhidhāvanti vajrasparśasamair harīn", "category": "Epic, Ramayana", "book": "Ramayana", "position": "Kanda 6, Sarga 042, Verse 015"}
{"quote": "vanarair āpatantas te vegitā vegavattaraiḥ muṣṭibhiś caraṇair dantaiḥ pādapaiś cāpapothitāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 016"}
{"quote": "sanyaṃ tu vidrutaṃ dṛṣṭvā dhūmrākṣo rākṣasarṣabhaḥ krodhena kadanaṃ cakre vānarāṇāṃ yuyutsatām", "category": "Epic, Ramayana", "book": "Ramayana", "position": "Kanda 6, Sarga 042, Verse 017"}
{"quote": "prāsaiḥ pramathitāḥ ke cid vānarāḥ śoṇitasravāḥ mudgarair āhatāḥ ke cit patitā dharaṇītale", "category": "Epic, Ramayana", "book": "Ramayana", "position": "Kanda 6, Sarga 042, Verse 018"}
{"quote": "parighair mathitaḥ ke cid bhiṇḍipālair vidāritāḥ paṭṭasair āhatāḥ ke cid vihvalanto gatāsavaḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 019"}
{"quote": "ke cid vinihatā bhūmau rudhirārdrā vanaukasaḥ ke cid vidrāvitā naṣṭāḥ saṃkruddhai rākṣasair yudhi", "category": "Epic, Ramayana", "book": "Ramayana", "position": "Kanda 6, Sarga 042, Verse 020"}
{"quote": "vibhinnahṛdayāḥ ke cid ekapārśvena śāyitāḥ vidāritāstraśūlai ca ke cid āntrair vinisrutāḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 021"}
{"quote": "tat subhīmaṃ mahad yuddhaṃ harirākasa saṃkulam prababhau śastrabahulaṃ śilāpādapasaṃkulam", "category": "Epic, Ramayana", "book": "Ramayana", "position": "Kanda 6, Sarga 042, Verse 022"}
{"quote": "dhanurjyātantrimadhuraṃ hikkātālasamanvitam mandrastanitasaṃgītaṃ yuddhagāndharvam ābabhau", "category": "Epic, Ramayana", "book": "Ramayana", "position": "Kanda 6, Sarga 042, Verse 023"}
{"quote": "dhūmrākṣas tu dhanuṣpāṇir vānarān raṇamūrdhani hasan vidrāvayām āsa diśas tāñ śaravṛṣṭibhiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 024"}
{"quote": "dhūmrākṣeṇārditaṃ sainyaṃ vyathitaṃ dṛśya mārutiḥ abhyavartata saṃkruddhaḥ pragṛhya vipulāṃ śilām", "category": "Epic, Ramayana", "book": "Ramayana", "position": "Kanda 6, Sarga 042, Verse 025"}
{"quote": "krodhād dviguṇatāmrākṣaḥ pitṛtulyaparākramaḥ śilāṃ tāṃ pātayām āsa dhūmrākṣasya rathaṃ prati", "category": "Epic, Ramayana", "book": "Ramayana", "position": "Kanda 6, Sarga 042, Verse 026"}
{"quote": "āpatantīṃ śilāṃ dṛṣṭvā gadām udyamya saṃbhramāt rathād āplutya vegena vasudhāyāṃ vyatiṣṭhata", "category": "Epic, Ramayana", "book": "Ramayana", "position": "Kanda 6, Sarga 042, Verse 027"}
{"quote": "sā pramathya rathaṃ tasya nipapāta śilābhuvi sacakrakūbaraṃ sāśvaṃ sadhvajaṃ saśarāsanam", "category": "Epic, Ramayana", "book": "Ramayana", "position": "Kanda 6, Sarga 042, Verse 028"}
{"quote": "sa bhaṅktvā tu rathaṃ tasya hanūmān mārutātmajaḥ rakṣasāṃ kadanaṃ cakre saskandhaviṭapair drumaiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 029"}
{"quote": "vibhinnaśiraso bhūtvā rākṣasāḥ śoṇitokṣitāḥ drumaiḥ pramathitāś cānye nipetur dharaṇītale", "category": "Epic, Ramayana", "book": "Ramayana", "position": "Kanda 6, Sarga 042, Verse 030"}
{"quote": "vidrāvya rākṣasaṃ sainyaṃ hanūmān mārutātmajaḥ gireḥ śikharam ādāya dhūmrākṣam abhidudruve", "category": "Epic, Ramayana", "book": "Ramayana", "position": "Kanda 6, Sarga 042, Verse 031"}
{"quote": "tam āpatantaṃ dhūmrākṣo gadām udyamya vīryavān vinardamānaḥ sahasā hanūmantam abhidravat", "category": "Epic, Ramayana", "book": "Ramayana", "position": "Kanda 6, Sarga 042, Verse 032"}
{"quote": "tataḥ kruddhas tu vegena gadāṃ tāṃ bahukaṇṭakām pātayām āsa dhūmrākṣo mastake tu hanūmataḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 033"}
{"quote": "tāḍitaḥ sa tayā tatra gadayā bhīmarūpayā sa kapir mārutabalas taṃ prahāram acintayan dhūmrākṣasya śiro madhye giriśṛṅgam apātayat", "category": "Epic, Ramayana", "book": "Ramayana", "position": "Kanda 6, Sarga 042, Verse 034"}
{"quote": "sa vihvalitasarvāṅgo giriśṛṅgeṇa tāḍitaḥ papāta sahasā bhūmau vikīrṇa iva parvataḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 035"}
{"quote": "dhūmrākṣaṃ nihataṃ dṛṣṭvā hataśeṣā niśācarāḥ trastāḥ praviviśur laṅkāṃ vadhyamānāḥ plavaṃgamaiḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 036"}
{"quote": "sa tu pavanasuto nihatya śatruṃ kṣatajavahāḥ saritaś ca saṃvikīrya ripuvadhajanitaśramo mahātmā mudam agamat kapibhiś ca pūjyamānaḥ", "category": "Epic, Ramayana", "book": "Ramayana", "position": "Kanda 6, Sarga 042, Verse 037"}
{"quote": "dhūmrākṣaṃ nihataṃ śrutvā rāvaṇo rākṣaseśvaraḥ balādhyakṣam uvācedaṃ kṛtāñjalim upasthitam", "category": "Epic, Ramayana", "book": "Ramayana", "position": "Kanda 6, Sarga 043, Verse 001"}
{"quote": "śīghraṃ niryāntu durdharṣā rākṣasā bhīmavikramāḥ akampanaṃ puraskṛtya sarvaśastraprakovidam", "category": "Epic, Ramayana", "book": "Ramayana", "position": "Kanda 6, Sarga 043, Verse 002"}
{"quote": "tato nānāpraharaṇā bhīmākṣā bhīmadarśanāḥ niṣpetū rākṣasā mukhyā balādhyakṣapracoditāḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 003"}
{"quote": "ratham āsthāya vipulaṃ taptakāñcanakuṇḍalaḥ rākasaiḥ saṃvṛto ghorais tadā niryāty akampanaḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 004"}
{"quote": "na hi kampayituṃ śakyaḥ surair api mahāmṛdhe akampanas tatas teṣām āditya iva tejasā", "category": "Epic, Ramayana", "book": "Ramayana", "position": "Kanda 6, Sarga 043, Verse 005"}
{"quote": "tasya nidhāvamānasya saṃrabdhasya yuyutsayā akasmād dainyam āgacchad dhayānāṃ rathavāhinām", "category": "Epic, Ramayana", "book": "Ramayana", "position": "Kanda 6, Sarga 043, Verse 006"}
{"quote": "vyasphuran nayanaṃ cāsya savyaṃ yuddhābhinandinaḥ vivarṇo mukhavarṇaś ca gadgadaś cābhavat svaraḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 007"}
{"quote": "abhavat sudine cāpi durdine rūkṣamārutam ūcuḥ khagā mṛgāḥ sarve vācaḥ krūrā bhayāvahāḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 008"}
{"quote": "sa siṃhopacitaskandhaḥ śārdūlasamavikramaḥ tān utpātān acintyaiva nirjagāma raṇājiram", "category": "Epic, Ramayana", "book": "Ramayana", "position": "Kanda 6, Sarga 043, Verse 009"}
{"quote": "tadā nirgacchatas tasya rakṣasaḥ saha rākṣasaiḥ babhūva sumahān nādaḥ kṣobhayann iva sāgaram", "category": "Epic, Ramayana", "book": "Ramayana", "position": "Kanda 6, Sarga 043, Verse 010"}
{"quote": "tena śabdena vitrastā vānarāṇāṃ mahācamūḥ drumaśailapraharaṇā yoddhuṃ samavatiṣṭhata", "category": "Epic, Ramayana", "book": "Ramayana", "position": "Kanda 6, Sarga 043, Verse 011"}
{"quote": "teṣāṃ yuddhaṃ mahāraudraṃ saṃjajñe kapirakṣasām rāmarāvaṇayor arthe samabhityaktajīvinām", "category": "Epic, Ramayana", "book": "Ramayana", "position": "Kanda 6, Sarga 043, Verse 012"}
{"quote": "sarve hy atibalāḥ śūrāḥ sarve parvatasaṃnibhāḥ harayo rākṣasāś caiva parasparajighaṃsavaḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 013"}
{"quote": "teṣāṃ vinardātāṃ śabdaḥ saṃyuge 'titarasvinām śuśruve sumahān krodhād anyonyam abhigarjatām", "category": "Epic, Ramayana", "book": "Ramayana", "position": "Kanda 6, Sarga 043, Verse 014"}
{"quote": "rajaś cāruṇavarṇābhaṃ subhīmam abhavad bhṛśam uddhūtaṃ harirakṣobhiḥ saṃrurodha diśo daśa", "category": "Epic, Ramayana", "book": "Ramayana", "position": "Kanda 6, Sarga 043, Verse 015"}
{"quote": "anyonyaṃ rajasā tena kauśeyoddhūtapāṇḍunā saṃvṛtāni ca bhūtāni dadṛśur na raṇājire", "category": "Epic, Ramayana", "book": "Ramayana", "position": "Kanda 6, Sarga 043, Verse 016"}
{"quote": "na dhvajo na patākāvā varma vā turago 'pi vā āyudhaṃ syandanaṃ vāpi dadṛśe tena reṇunā", "category": "Epic, Ramayana", "book": "Ramayana", "position": "Kanda 6, Sarga 043, Verse 017"}
{"quote": "śabdaś ca sumahāṃs teṣāṃ nardatām abhidhāvatām śrūyate tumule yuddhe na rūpāṇi cakāśire", "category": "Epic, Ramayana", "book": "Ramayana", "position": "Kanda 6, Sarga 043, Verse 018"}
{"quote": "harīn eva susaṃkruddhā harayo jaghnur āhave rākṣasāś cāpi rakṣāṃsi nijaghnus timire tadā", "category": "Epic, Ramayana", "book": "Ramayana", "position": "Kanda 6, Sarga 043, Verse 019"}
{"quote": "parāṃś caiva vinighnantaḥ svāṃś ca vānararākṣasāḥ rudhirārdraṃ tadā cakrur mahīṃ paṅkānulepanām", "category": "Epic, Ramayana", "book": "Ramayana", "position": "Kanda 6, Sarga 043, Verse 020"}
{"quote": "tatas tu rudhiraugheṇa siktaṃ vyapagataṃ rajaḥ śarīraśavasaṃkīrṇā babhūva ca vasuṃdharā", "category": "Epic, Ramayana", "book": "Ramayana", "position": "Kanda 6, Sarga 043, Verse 021"}
{"quote": "drumaśaktiśilāprāsair gadāparighatomaraiḥ harayo rākṣasās tūrṇaṃ jaghnur anyonyam ojasā", "category": "Epic, Ramayana", "book": "Ramayana", "position": "Kanda 6, Sarga 043, Verse 022"}
{"quote": "bāhubhiḥ parighākārair yudhyantaḥ parvatopamāḥ harayo bhīmakarmāṇo rākṣasāñ jaghnur āhave", "category": "Epic, Ramayana", "book": "Ramayana", "position": "Kanda 6, Sarga 043, Verse 023"}
{"quote": "rākṣasāś cāpi saṃkruddhāḥ prāsatomarapāṇayaḥ kapīn nijaghnire tatra śastraiḥ paramadāruṇaiḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 024"}
{"quote": "harayas tv api rakṣāṃsi mahādrumamahāśmabhiḥ vidārayanty abhikramya śastrāṇy ācchidya vīryataḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 025"}
{"quote": "etasminn antare vīrā harayaḥ kumudo nalaḥ maindaś ca paramakruddhaś cakrur vegam anuttamam", "category": "Epic, Ramayana", "book": "Ramayana", "position": "Kanda 6, Sarga 043, Verse 026"}
{"quote": "te tu vṛkṣair mahāvegā rākṣasānāṃ camūmukhe kadanaṃ sumaha cakrur līlayā hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 043, Verse 027"}
{"quote": "tad dṛṣṭvā sumahat karma kṛtaṃ vānarasattamaiḥ krodham āhārayām āsa yudhi tīvram akampanaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 001"}
{"quote": "krodhamūrchitarūpas tu dhnuvan paramakārmukam dṛṣṭvā tu karma śatrūṇāṃ sārathiṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 044, Verse 002"}
{"quote": "tatraiva tāvat tvaritaṃ rathaṃ prāpaya sārathe ete 'tra bahavo ghnanti subahūn rākṣasān raṇe", "category": "Epic, Ramayana", "book": "Ramayana", "position": "Kanda 6, Sarga 044, Verse 003"}
{"quote": "ete 'tra balavanto hi bhīmakāyāś ca vānarāḥ drumaśailapraharaṇās tiṣṭhanti pramukhe mama", "category": "Epic, Ramayana", "book": "Ramayana", "position": "Kanda 6, Sarga 044, Verse 004"}
{"quote": "etān nihantum icchāmi samaraślāghino hy aham etaiḥ pramathitaṃ sarvaṃ dṛśyate rākṣasaṃ balam", "category": "Epic, Ramayana", "book": "Ramayana", "position": "Kanda 6, Sarga 044, Verse 005"}
{"quote": "tataḥ prajavitāśvena rathena rathināṃ varaḥ harīn abhyahanat krodhāc charajālair akampanaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 006"}
{"quote": "na sthātuṃ vānarāḥ śekuḥ kiṃ punar yoddhum āhave akampanaśarair bhagnāḥ sarva eva pradudruvuḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 007"}
{"quote": "tān mṛtyuvaśam āpannān akampanavaśaṃ gatān samīkṣya hanumāñ jñātīn upatasthe mahābalaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 008"}
{"quote": "taṃ mahāplavagaṃ dṛṣṭvā sarve plavagayūthapāḥ sametya samare vīrāḥ sahitāḥ paryavārayan", "category": "Epic, Ramayana", "book": "Ramayana", "position": "Kanda 6, Sarga 044, Verse 009"}
{"quote": "vyavasthitaṃ hanūmantaṃ te dṛṣṭvā hariyūthapāḥ babhūvur balavanto hi balavantam upāśritāḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 010"}
{"quote": "akampanas tu śailābhaṃ hanūmantam avasthitam mahendra iva dhārābhiḥ śarair abhivavarṣa ha", "category": "Epic, Ramayana", "book": "Ramayana", "position": "Kanda 6, Sarga 044, Verse 011"}
{"quote": "acintayitvā bāṇaughāñ śarīre patitāñ śitān akampanavadhārthāya mano dadhre mahābalaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 012"}
{"quote": "sa prahasya mahātejā hanūmān mārutātmajaḥ abhidudrāva tad rakṣaḥ kampayann iva medinīm", "category": "Epic, Ramayana", "book": "Ramayana", "position": "Kanda 6, Sarga 044, Verse 013"}
{"quote": "tasyābhinardamānasya dīpyamānasya tejasā babhūva rūpaṃ durdharṣaṃ dīptasyeva vibhāvasoḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 014"}
{"quote": "ātmānaṃ tv apraharaṇaṃ jñātvā krodhasamanvitaḥ śailam utpāṭayām āsa vegena haripuṃgavaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 015"}
{"quote": "taṃ gṛhītvā mahāśailaṃ pāṇinaikena mārutiḥ vinadya sumahānādaṃ bhrāmayām āsa vīryavān", "category": "Epic, Ramayana", "book": "Ramayana", "position": "Kanda 6, Sarga 044, Verse 016"}
{"quote": "tatas tam abhidudrāva rākṣasendram akampanam yathā hi namuciṃ saṃkhye vajreṇeva puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 017"}
{"quote": "akampanas tu tad dṛṣṭvā giriśṛṅgaṃ samudyatam dūrād eva mahābāṇair ardhacandrair vyadārayat", "category": "Epic, Ramayana", "book": "Ramayana", "position": "Kanda 6, Sarga 044, Verse 018"}
{"quote": "tat parvatāgram ākāśe rakṣobāṇavidāritam vikīrṇaṃ patitaṃ dṛṣṭvā hanūmān krodhamūrchitaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 019"}
{"quote": "so 'śvakarṇaṃ samāsādya roṣadarpānvito hariḥ tūrṇam utpāṭayām āsa mahāgirim ivocchritam", "category": "Epic, Ramayana", "book": "Ramayana", "position": "Kanda 6, Sarga 044, Verse 020"}
{"quote": "taṃ gṛhītvā mahāskandhaṃ so 'śvakarṇaṃ mahādyutiḥ prahasya parayā prītyā bhrāmayām āsa saṃyuge", "category": "Epic, Ramayana", "book": "Ramayana", "position": "Kanda 6, Sarga 044, Verse 021"}
{"quote": "pradhāvann uruvegena prabhañjaṃs tarasā drumān hanūmān paramakruddhaś caraṇair dārayat kṣitim", "category": "Epic, Ramayana", "book": "Ramayana", "position": "Kanda 6, Sarga 044, Verse 022"}
{"quote": "gajāṃś ca sagajārohān sarathān rathinas tathā jaghāna hanumān dhīmān rākṣasāṃś ca padātikān", "category": "Epic, Ramayana", "book": "Ramayana", "position": "Kanda 6, Sarga 044, Verse 023"}
{"quote": "tam antakam iva kruddhaṃ samare prāṇahāriṇam hanūmantam abhiprekṣya rākṣasā vipradudruvuḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 024"}
{"quote": "tam āpatantaṃ saṃkruddhaṃ rākṣasānāṃ bhayāvaham dadarśākampano vīraś cukrodha ca nanāda ca", "category": "Epic, Ramayana", "book": "Ramayana", "position": "Kanda 6, Sarga 044, Verse 025"}
{"quote": "sa caturdaśabhir bāṇaiḥ śitair dehavidāraṇaiḥ nirbibheda hanūmantaṃ mahāvīryam akampanaḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 026"}
{"quote": "sa tathā pratividdhas tu bahvībhiḥ śaravṛṣṭibhiḥ hanūmān dadṛśe vīraḥ prarūḍha iva sānumān", "category": "Epic, Ramayana", "book": "Ramayana", "position": "Kanda 6, Sarga 044, Verse 027"}
{"quote": "tato 'nyaṃ vṛkṣam utpāṭya kṛtvā vegam anuttamam śirasy abhijaghānāśu rākṣasendram akampanam", "category": "Epic, Ramayana", "book": "Ramayana", "position": "Kanda 6, Sarga 044, Verse 028"}
{"quote": "sa vṛkṣeṇa hatas tena sakrodhena mahātmanā rākṣaso vānarendreṇa papāta sa mamāra ca", "category": "Epic, Ramayana", "book": "Ramayana", "position": "Kanda 6, Sarga 044, Verse 029"}
{"quote": "taṃ dṛṣṭvā nihataṃ bhūmau rākṣasendram akampanam vyathitā rākṣasāḥ sarve kṣitikampa iva drumāḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 030"}
{"quote": "tyaktapraharaṇāḥ sarve rākṣasās te parājitāḥ laṅkām abhiyayus trastā vānarais tair abhidrutāḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 031"}
{"quote": "te muktakeśāḥ saṃbhrāntā bhagnamānāḥ parājitāḥ sravacchramajalair aṅgaiḥ śvasanto vipradudruvuḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 032"}
{"quote": "anyonyaṃ pramamantus te viviśur nagaraṃ bhayāt pṛṣṭhatas te susaṃmūḍhāḥ prekṣamāṇā muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 033"}
{"quote": "teṣu laṅkāṃ praviṣṭeṣu rākṣaseṣu mahābalāḥ sametya harayaḥ sarve hanūmantam apūjayan", "category": "Epic, Ramayana", "book": "Ramayana", "position": "Kanda 6, Sarga 044, Verse 034"}
{"quote": "so 'pi prahṛṣṭas tān sarvān harīn saṃpratyapūjayat hanūmān sattvasaṃpanno yathārham anukūlataḥ", "category": "Epic, Ramayana", "book": "Ramayana", "position": "Kanda 6, Sarga 044, Verse 035"}
{"quote": "vineduś ca yathā prāṇaṃ harayo jitakāśinaḥ cakarṣuś ca punas tatra saprāṇān eva rākṣasān", "category": "Epic, Ramayana", "book": "Ramayana", "position": "Kanda 6, Sarga 044, Verse 036"}
{"quote": "sa vīraśobhām abhajan mahākapiḥ sametya rakṣāṃsi nihatya mārutiḥ mahāsuraṃ bhīmam amitranāśanaṃ yathaiva viṣṇur balinaṃ camūmukhe", "category": "Epic, Ramayana", "book": "Ramayana", "position": "Kanda 6, Sarga 044, Verse 037"}
{"quote": "apūjayan devagaṇās tadā kapiṃ svayaṃ ca rāmo 'tibalaś ca lakṣmaṇaḥ tathaiva sugrīvamukhāḥ plavaṃgamā vibhīṣaṇaś caiva mahābalas tadā", "category": "Epic, Ramayana", "book": "Ramayana", "position": "Kanda 6, Sarga 044, Verse 038"}
{"quote": "akampanavadhaṃ śrutvā kruddho vai rākṣaseśvaraḥ kiṃ cid dīnamukhaś cāpi sacivāṃs tān udaikṣata", "category": "Epic, Ramayana", "book": "Ramayana", "position": "Kanda 6, Sarga 045, Verse 001"}
{"quote": "sa tu dhyātvā muhūrtaṃ tu mantribhiḥ saṃvicārya ca purīṃ pariyayau laṅkāṃ sarvān gulmān avekṣitum", "category": "Epic, Ramayana", "book": "Ramayana", "position": "Kanda 6, Sarga 045, Verse 002"}
{"quote": "tāṃ rākṣasagaṇair guptāṃ gulmair bahubhir āvṛtām dadarśa nagarīṃ laṅkāṃ patākādhvajamālinīm", "category": "Epic, Ramayana", "book": "Ramayana", "position": "Kanda 6, Sarga 045, Verse 003"}
{"quote": "ruddhāṃ tu nagarīṃ dṛṣṭvā rāvaṇo rākṣaseśvaraḥ uvācāmarṣitaḥ kāle prahastaṃ yuddhakovidam", "category": "Epic, Ramayana", "book": "Ramayana", "position": "Kanda 6, Sarga 045, Verse 004"}
{"quote": "purasyopaniviṣṭasya sahasā pīḍitasya ca nānyaṃ yuddhāt prapaśyāmi mokṣaṃ yuddhaviśārada", "category": "Epic, Ramayana", "book": "Ramayana", "position": "Kanda 6, Sarga 045, Verse 005"}
{"quote": "ahaṃ vā kumbhakarṇo vā tvaṃ vā senāpatir mama indrajid vā nikumbho vā vaheyur bhāram īdṛśam", "category": "Epic, Ramayana", "book": "Ramayana", "position": "Kanda 6, Sarga 045, Verse 006"}
{"quote": "sa tvaṃ balam itaḥ śīghram ādāya parigṛhya ca vijayāyābhiniryāhi yatra sarve vanaukasaḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 007"}
{"quote": "niryāṇād eva te nūnaṃ capalā harivāhinī nardatāṃ rākṣasendrāṇāṃ śrutvā nādaṃ draviṣyati", "category": "Epic, Ramayana", "book": "Ramayana", "position": "Kanda 6, Sarga 045, Verse 008"}
{"quote": "capalā hy avinītāś ca calacittāś ca vānarāḥ na sahiṣyanti te nādaṃ siṃhanādam iva dvipāḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 009"}
{"quote": "vidrute ca bale tasmin rāmaḥ saumitriṇā saha avaśaste nirālambaḥ prahastavaśam eṣyati", "category": "Epic, Ramayana", "book": "Ramayana", "position": "Kanda 6, Sarga 045, Verse 010"}
{"quote": "āpatsaṃśayitā śreyo nātra niḥsaṃśayīkṛtā pratilomānulomaṃ vā yad vā no manyase hitam", "category": "Epic, Ramayana", "book": "Ramayana", "position": "Kanda 6, Sarga 045, Verse 011"}
{"quote": "rāvaṇenaivam uktas tu prahasto vāhinīpatiḥ rākṣasendram uvācedam asurendram ivośanā", "category": "Epic, Ramayana", "book": "Ramayana", "position": "Kanda 6, Sarga 045, Verse 012"}
{"quote": "rājan mantritapūrvaṃ naḥ kuśalaiḥ saha mantribhiḥ vivādaś cāpi no vṛttaḥ samavekṣya parasparam", "category": "Epic, Ramayana", "book": "Ramayana", "position": "Kanda 6, Sarga 045, Verse 013"}
{"quote": "pradānena tu sītāyāḥ śreyo vyavasitaṃ mayā apradāne punar yuddhaṃ dṛṣṭam etat tathaiva naḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 014"}
{"quote": "so 'haṃ dānaiś ca mānaiś ca satataṃ pūjitas tvayā sāntvaiś ca vividhaiḥ kāle kiṃ na kuryāṃ priyaṃ tava", "category": "Epic, Ramayana", "book": "Ramayana", "position": "Kanda 6, Sarga 045, Verse 015"}
{"quote": "na hi me jīvitaṃ rakṣyaṃ putradāradhanāni vā tvaṃ paśya māṃ juhūṣantaṃ tvadarthe jīvitaṃ yudhi", "category": "Epic, Ramayana", "book": "Ramayana", "position": "Kanda 6, Sarga 045, Verse 016"}
{"quote": "evam uktvā tu bhartāraṃ rāvaṇaṃ vāhinīpatiḥ samānayata me śīghraṃ rākṣasānāṃ mahad balam", "category": "Epic, Ramayana", "book": "Ramayana", "position": "Kanda 6, Sarga 045, Verse 017"}
{"quote": "madbāṇāśanivegena hatānāṃ tu raṇājire adya tṛpyantu māṃsena pakṣiṇaḥ kānanaukasām", "category": "Epic, Ramayana", "book": "Ramayana", "position": "Kanda 6, Sarga 045, Verse 018"}
{"quote": "ity uktās te prahastena balādhyakṣāḥ kṛtatvarāḥ balam udyojayām āsus tasmin rākṣasamandire", "category": "Epic, Ramayana", "book": "Ramayana", "position": "Kanda 6, Sarga 045, Verse 019"}
{"quote": "sā babhūva muhūrtena tigmanānāvidhāyudhaiḥ laṅkā rākṣasavīrais tair gajair iva samākulā", "category": "Epic, Ramayana", "book": "Ramayana", "position": "Kanda 6, Sarga 045, Verse 020"}
{"quote": "hutāśanaṃ tarpayatāṃ brāhmaṇāṃś ca namasyatām ājyagandhaprativahaḥ surabhir māruto vavau", "category": "Epic, Ramayana", "book": "Ramayana", "position": "Kanda 6, Sarga 045, Verse 021"}
{"quote": "srajaś ca vividhākārā jagṛhus tv abhimantritāḥ saṃgrāmasajjāḥ saṃhṛṣṭā dhārayan rākṣasās tadā", "category": "Epic, Ramayana", "book": "Ramayana", "position": "Kanda 6, Sarga 045, Verse 022"}
{"quote": "sadhanuṣkāḥ kavacino vegād āplutya rākṣasāḥ rāvaṇaṃ prekṣya rājānaṃ prahastaṃ paryavārayan", "category": "Epic, Ramayana", "book": "Ramayana", "position": "Kanda 6, Sarga 045, Verse 023"}
{"quote": "athāmantrya ca rājānaṃ bherīm āhatya bhairavām āruroha rathaṃ divyaṃ prahastaḥ sajjakalpitam", "category": "Epic, Ramayana", "book": "Ramayana", "position": "Kanda 6, Sarga 045, Verse 024"}
{"quote": "hayair mahājavair yuktaṃ samyak sūtasusaṃyutam mahājaladanirghoṣaṃ sākṣāc candrārkabhāsvaram", "category": "Epic, Ramayana", "book": "Ramayana", "position": "Kanda 6, Sarga 045, Verse 025"}
{"quote": "uragadhvajadurdharṣaṃ suvarūthaṃ svapaskaram suvarṇajālasaṃyuktaṃ prahasantam iva śriyā", "category": "Epic, Ramayana", "book": "Ramayana", "position": "Kanda 6, Sarga 045, Verse 026"}
{"quote": "tatas taṃ ratham āsthāya rāvaṇārpitaśāsanaḥ laṅkāyā niryayau tūrṇaṃ balena mahatā vṛtaḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 027"}
{"quote": "tato duṃdubhinirghoṣaḥ parjanyaninadopamaḥ śuśruve śaṅkhaśabdaś ca prayāte vāhinīpatau", "category": "Epic, Ramayana", "book": "Ramayana", "position": "Kanda 6, Sarga 045, Verse 028"}
{"quote": "ninadantaḥ svarān ghorān rākṣasā jagmur agrataḥ bhīmarūpā mahākāyāḥ prahastasya puraḥsarāḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 029"}
{"quote": "vyūḍhenaiva sughoreṇa pūrvadvārāt sa niryayau gajayūthanikāśena balena mahatā vṛtaḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 030"}
{"quote": "sāgarapratimaughena vṛtas tena balena saḥ prahasto niryayau tūrṇaṃ kruddhaḥ kālāntakopamaḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 031"}
{"quote": "tasya niryāṇa ghoṣeṇa rākṣasānāṃ ca nardatām laṅkāyāṃ sarvabhūtāni vinedur vikṛtaiḥ svaraiḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 032"}
{"quote": "vyabhram ākāśam āviśya māṃsaśoṇitabhojanāḥ maṇḍalāny apasavyāni khagāś cakrū rathaṃ prati", "category": "Epic, Ramayana", "book": "Ramayana", "position": "Kanda 6, Sarga 045, Verse 033"}
{"quote": "vamantyaḥ pāvakajvālāḥ śivā ghorā vavāśire", "category": "Epic, Ramayana", "book": "Ramayana", "position": "Kanda 6, Sarga 045, Verse 034"}
{"quote": "antarikṣāt papātolkā vāyuś ca paruṣo vavau anyonyam abhisaṃrabdhā grahāś ca na cakāśire", "category": "Epic, Ramayana", "book": "Ramayana", "position": "Kanda 6, Sarga 045, Verse 035"}
{"quote": "vavarṣū rudhiraṃ cāsya siṣicuś ca puraḥsarān ketumūrdhani gṛdhro 'sya vilīno dakṣiṇāmukhaḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 036"}
{"quote": "sārather bahuśaś cāsya saṃgrāmam avagāhataḥ pratodo nyapatad dhastāt sūtasya hayasādinaḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 037"}
{"quote": "niryāṇa śrīś ca yāsyāsīd bhāsvarā ca sudurlabhā sā nanāśa muhūrtena same ca skhalitā hayāḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 038"}
{"quote": "prahastaṃ tv abhiniryāntaṃ prakhyāta balapauruṣam yudhi nānāpraharaṇā kapisenābhyavartata", "category": "Epic, Ramayana", "book": "Ramayana", "position": "Kanda 6, Sarga 045, Verse 039"}
{"quote": "atha ghoṣaḥ sutumulo harīṇāṃ samajāyata vṛkṣān ārujatāṃ caiva gurvīś cāgṛhṇatāṃ śilāḥ", "category": "Epic, Ramayana", "book": "Ramayana", "position": "Kanda 6, Sarga 045, Verse 040"}
{"quote": "ubhe pramudite sainye rakṣogaṇavanaukasām vegitānāṃ samarthānām anyonyavadhakāṅkṣiṇām parasparaṃ cāhvayatāṃ ninādaḥ śrūyate mahān", "category": "Epic, Ramayana", "book": "Ramayana", "position": "Kanda 6, Sarga 045, Verse 041"}
{"quote": "tataḥ prahastaḥ kapirājavāhinīm abhipratasthe vijayāya durmatiḥ vivṛddhavegāṃ ca viveśa tāṃ camūṃ yathā mumūrṣuḥ śalabho vibhāvasum", "category": "Epic, Ramayana", "book": "Ramayana", "position": "Kanda 6, Sarga 045, Verse 042"}
{"quote": "tataḥ prahastaṃ niryāntaṃ bhīmaṃ bhīmaparākramam garjantaṃ sumahākāyaṃ rākṣasair abhisaṃvṛtam", "category": "Epic, Ramayana", "book": "Ramayana", "position": "Kanda 6, Sarga 046, Verse 001"}
{"quote": "dadarśa mahatī senā vānarāṇāṃ balīyasām atisaṃjātaroṣāṇāṃ prahastam abhigarjatām", "category": "Epic, Ramayana", "book": "Ramayana", "position": "Kanda 6, Sarga 046, Verse 002"}
{"quote": "khaḍgaśaktyaṣṭibāṇāś ca śūlāni musalāni ca gadāś ca parighāḥ prāsā vividhāś ca paraśvadhāḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 003"}
{"quote": "dhanūṃṣi ca vicitrāṇi rākṣasānāṃ jayaiṣiṇām pragṛhītāny aśobhanta vānarān abhidhāvatām", "category": "Epic, Ramayana", "book": "Ramayana", "position": "Kanda 6, Sarga 046, Verse 004"}
{"quote": "jagṛhuḥ pādapāṃś cāpi puṣpitān vānararṣabhāḥ śilāś ca vipulā dīrghā yoddhukāmāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 005"}
{"quote": "teṣām anyonyam āsādya saṃgrāmaḥ sumahān abhūt bahūnām aśmavṛṣṭiṃ ca śaravṛṣṭiṃ ca varṣatām", "category": "Epic, Ramayana", "book": "Ramayana", "position": "Kanda 6, Sarga 046, Verse 006"}
{"quote": "bahavo rākṣasā yuddhe bahūn vānarayūthapān vānarā rākṣasāṃś cāpi nijaghnur bahavo bahūn", "category": "Epic, Ramayana", "book": "Ramayana", "position": "Kanda 6, Sarga 046, Verse 007"}
{"quote": "śūlaiḥ pramathitāḥ ke cit ke cit tu paramāyudhaiḥ parighair āhatāḥ ke cit ke cic chinnāḥ paraśvadhaiḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 008"}
{"quote": "nirucchvāsāḥ punaḥ ke cit patitā dharaṇītale vibhinnahṛdayāḥ ke cid iṣusaṃtānasaṃditāḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 009"}
{"quote": "ke cid dvidhākṛtāḥ khaḍgaiḥ sphurantaḥ patitā bhuvi vānarā rākṣasaiḥ śūlaiḥ pārśvataś ca vidāritāḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 010"}
{"quote": "vānaraiś cāpi saṃkruddhai rākṣasaughāḥ samantataḥ pādapair giriśṛṅgaiś ca saṃpiṣṭā vasudhātale", "category": "Epic, Ramayana", "book": "Ramayana", "position": "Kanda 6, Sarga 046, Verse 011"}
{"quote": "vajrasparśatalair hastair muṣṭibhiś ca hatā bhṛśam vemuḥ śoṇitam āsyebhyo viśīrṇadaśanekṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 012"}
{"quote": "ārtasvaraṃ ca svanatāṃ siṃhanādaṃ ca nardatām babhūva tumulaḥ śabdo harīṇāṃ rakṣasāṃ yudhi", "category": "Epic, Ramayana", "book": "Ramayana", "position": "Kanda 6, Sarga 046, Verse 013"}
{"quote": "vānarā rākṣasāḥ kruddhā vīramārgam anuvratāḥ vivṛttanayanāḥ krūrāś cakruḥ karmāṇy abhītavat", "category": "Epic, Ramayana", "book": "Ramayana", "position": "Kanda 6, Sarga 046, Verse 014"}
{"quote": "narāntakaḥ kumbhahanur mahānādaḥ samunnataḥ ete prahastasacivāḥ sarve jaghnur vanaukasaḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 015"}
{"quote": "teṣām āpatatāṃ śīghraṃ nighnatāṃ cāpi vānarān dvivido giriśṛṅgeṇa jaghānaikaṃ narāntakam", "category": "Epic, Ramayana", "book": "Ramayana", "position": "Kanda 6, Sarga 046, Verse 016"}
{"quote": "durmukhaḥ punar utpāṭya kapiḥ sa vipuladrumam rākṣasaṃ kṣiprahastas tu samunnatam apothayat", "category": "Epic, Ramayana", "book": "Ramayana", "position": "Kanda 6, Sarga 046, Verse 017"}
{"quote": "jāmbavāṃs tu susaṃkruddhaḥ pragṛhya mahatīṃ śilām pātayām āsa tejasvī mahānādasya vakṣasi", "category": "Epic, Ramayana", "book": "Ramayana", "position": "Kanda 6, Sarga 046, Verse 018"}
{"quote": "atha kumbhahanus tatra tāreṇāsādya vīryavān vṛkṣeṇābhihato mūrdhni prāṇāṃs tatyāja rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 019"}
{"quote": "amṛṣyamāṇas tat karma prahasto ratham āsthitaḥ cakāra kadanaṃ ghoraṃ dhanuṣpāṇir vanaukasām", "category": "Epic, Ramayana", "book": "Ramayana", "position": "Kanda 6, Sarga 046, Verse 020"}
{"quote": "āvarta iva saṃjajñe ubhayoḥ senayos tadā kṣubhitasyāprameyasya sāgarasyeva nisvanaḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 021"}
{"quote": "mahatā hi śaraugheṇa prahasto yuddhakovidaḥ ardayām āsa saṃkruddho vānarān paramāhave", "category": "Epic, Ramayana", "book": "Ramayana", "position": "Kanda 6, Sarga 046, Verse 022"}
{"quote": "vānarāṇāṃ śarīrais tu rākṣasānāṃ ca medinī babhūva nicitā ghorā patitair iva parvataiḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 023"}
{"quote": "sā mahīrudhiraugheṇa pracchannā saṃprakāśate saṃchannā mādhave māsi palāśair iva puṣpitaiḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 024"}
{"quote": "hatavīraughavaprāṃ tu bhagnāyudhamahādrumām śoṇitaughamahātoyāṃ yamasāgaragāminīm", "category": "Epic, Ramayana", "book": "Ramayana", "position": "Kanda 6, Sarga 046, Verse 025"}
{"quote": "yakṛtplīhamahāpaṅkāṃ vinikīrṇāntraśaivalām bhinnakāyaśiromīnām aṅgāvayavaśāḍvalām", "category": "Epic, Ramayana", "book": "Ramayana", "position": "Kanda 6, Sarga 046, Verse 026"}
{"quote": "gṛdhrahaṃsagaṇākīrṇāṃ kaṅkasārasasevitām medhaḥphenasamākīrṇām ārtastanitanisvanām", "category": "Epic, Ramayana", "book": "Ramayana", "position": "Kanda 6, Sarga 046, Verse 027"}
{"quote": "tāṃ kāpuruṣadustārāṃ yuddhabhūmimayīṃ nadīm nadīm iva ghanāpāye haṃsasārasasevitām", "category": "Epic, Ramayana", "book": "Ramayana", "position": "Kanda 6, Sarga 046, Verse 028"}
{"quote": "rākṣasāḥ kapimukhyāś ca terus tāṃ dustarāṃ nadīm yathā padmarajodhvastāṃ nalinīṃ gajayūthapāḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 029"}
{"quote": "tataḥ sṛjantaṃ bāṇaughān prahastaṃ syandane sthitam dadarśa tarasā nīlo vinighnantaṃ plavaṃgamān", "category": "Epic, Ramayana", "book": "Ramayana", "position": "Kanda 6, Sarga 046, Verse 030"}
{"quote": "sa taṃ paramadurdharṣam āpatantaṃ mahākapiḥ prahastaṃ tāḍayām āsa vṛkṣam utpāṭya vīryavān", "category": "Epic, Ramayana", "book": "Ramayana", "position": "Kanda 6, Sarga 046, Verse 031"}
{"quote": "sa tenābhihataḥ kruddho nadan rākṣasapuṃgavaḥ vavarṣa śaravarṣāṇi plavagānāṃ camūpatau", "category": "Epic, Ramayana", "book": "Ramayana", "position": "Kanda 6, Sarga 046, Verse 032"}
{"quote": "apārayan vārayituṃ pratyagṛhṇān nimīlitaḥ yathaiva govṛṣo varṣaṃ śāradaṃ śīghram āgatam", "category": "Epic, Ramayana", "book": "Ramayana", "position": "Kanda 6, Sarga 046, Verse 033"}
{"quote": "evam eva prahastasya śaravarṣaṃ durāsadam nimīlitākṣaḥ sahasā nīlaḥ sehe sudāruṇam", "category": "Epic, Ramayana", "book": "Ramayana", "position": "Kanda 6, Sarga 046, Verse 034"}
{"quote": "roṣitaḥ śaravarṣeṇa sālena mahatā mahān prajaghāna hayān nīlaḥ prahastasya manojavān", "category": "Epic, Ramayana", "book": "Ramayana", "position": "Kanda 6, Sarga 046, Verse 035"}
{"quote": "vidhanus tu kṛtas tena prahasto vāhinīpatiḥ pragṛhya musalaṃ ghoraṃ syandanād avapupluve", "category": "Epic, Ramayana", "book": "Ramayana", "position": "Kanda 6, Sarga 046, Verse 036"}
{"quote": "tāv ubhau vāhinīmukhyau jātaroṣau tarasvinau sthitau kṣatajadigdhāṅgau prabhinnāv iva kuñjarau", "category": "Epic, Ramayana", "book": "Ramayana", "position": "Kanda 6, Sarga 046, Verse 037"}
{"quote": "ullikhantau sutīkṣṇābhir daṃṣṭrābhir itaretaram siṃhaśārdūlasadṛśau siṃhaśārdūlaceṣṭitau", "category": "Epic, Ramayana", "book": "Ramayana", "position": "Kanda 6, Sarga 046, Verse 038"}
{"quote": "vikrāntavijayau vīrau samareṣv anivartinau kāṅkṣamāṇau yaśaḥ prāptuṃ vṛtravāsavayoḥ samau", "category": "Epic, Ramayana", "book": "Ramayana", "position": "Kanda 6, Sarga 046, Verse 039"}
{"quote": "ājaghāna tadā nīlaṃ lalāṭe musalena saḥ prahastaḥ paramāyastas tasya susrāva śoṇitam", "category": "Epic, Ramayana", "book": "Ramayana", "position": "Kanda 6, Sarga 046, Verse 040"}
{"quote": "tataḥ śoṇitadigdhāṅgaḥ pragṛhya sumahātarum prahastasyorasi kruddho visasarja mahākapiḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 041"}
{"quote": "tam acintyaprahāraṃ sa pragṛhya musalaṃ mahat abhidudrāva balinaṃ balī nīlaṃ plavaṃgamam", "category": "Epic, Ramayana", "book": "Ramayana", "position": "Kanda 6, Sarga 046, Verse 042"}
{"quote": "tam ugravegaṃ saṃrabdham āpatantaṃ mahākapiḥ tataḥ saṃprekṣya jagrāha mahāvego mahāśilām", "category": "Epic, Ramayana", "book": "Ramayana", "position": "Kanda 6, Sarga 046, Verse 043"}
{"quote": "tasya yuddhābhikāmasya mṛdhe musalayodhinaḥ prahastasya śilāṃ nīlo mūrdhni tūrṇam apātayat", "category": "Epic, Ramayana", "book": "Ramayana", "position": "Kanda 6, Sarga 046, Verse 044"}
{"quote": "sā tena kapimukhyena vimuktā mahatī śilā bibheda bahudhā ghorā prahastasya śiras tadā", "category": "Epic, Ramayana", "book": "Ramayana", "position": "Kanda 6, Sarga 046, Verse 045"}
{"quote": "sa gatāsur gataśrīko gatasattvo gatendriyaḥ papāta sahasā bhūmau chinnamūla iva drumaḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 046"}
{"quote": "vibhinnaśirasas tasya bahu susrāvaśoṇitam śarīrād api susrāva gireḥ prasravaṇaṃ yathā", "category": "Epic, Ramayana", "book": "Ramayana", "position": "Kanda 6, Sarga 046, Verse 047"}
{"quote": "hate prahaste nīlena tad akampyaṃ mahad balam rakṣasām aprahṛṣṭānāṃ laṅkām abhijagāma ha", "category": "Epic, Ramayana", "book": "Ramayana", "position": "Kanda 6, Sarga 046, Verse 048"}
{"quote": "na śekuḥ samavasthātuṃ nihate vāhinīpatau setubandhaṃ samāsādya viśīrṇaṃ salilaṃ yathā", "category": "Epic, Ramayana", "book": "Ramayana", "position": "Kanda 6, Sarga 046, Verse 049"}
{"quote": "hate tasmiṃś camūmukhye rākṣasas te nirudyamāḥ rakṣaḥpatigṛhaṃ gatvā dhyānamūkatvam āgatāḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 050"}
{"quote": "tatas tu nīlo vijayī mahābalaḥ praśasyamānaḥ svakṛtena karmaṇā sametya rāmeṇa salakṣmaṇena prahṛṣṭarūpas tu babhūva yūthapaḥ", "category": "Epic, Ramayana", "book": "Ramayana", "position": "Kanda 6, Sarga 046, Verse 051"}
{"quote": "tasmin hate rākṣasasainyapāle plavaṃgamānām ṛṣabheṇa yuddhe bhīmāyudhaṃ sāgaratulyavegaṃ pradudruve rākṣasarājasainyam", "category": "Epic, Ramayana", "book": "Ramayana", "position": "Kanda 6, Sarga 047, Verse 001"}
{"quote": "gatvā tu rakṣo'dhipateḥ śaśaṃsuḥ senāpatiṃ pāvakasūnuśastam tac cāpi teṣāṃ vacanaṃ niśamya rakṣo'dhipaḥ krodhavaśaṃ jagāma", "category": "Epic, Ramayana", "book": "Ramayana", "position": "Kanda 6, Sarga 047, Verse 002"}
{"quote": "saṃkhye prahastaṃ nihataṃ niśamya śokārditaḥ krodhaparītacetāḥ uvāca tān nairṛtayodhamukhyān indro yathā cāmarayodhamukhyān", "category": "Epic, Ramayana", "book": "Ramayana", "position": "Kanda 6, Sarga 047, Verse 003"}
{"quote": "nāvajñā ripave kāryā yair indrabalasūdanaḥ sūditaḥ sainyapālo me sānuyātraḥ sakuñjaraḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 004"}
{"quote": "so 'haṃ ripuvināśāya vijayāyāvicārayan svayam eva gamiṣyāmi raṇaśīrṣaṃ tad adbhutam", "category": "Epic, Ramayana", "book": "Ramayana", "position": "Kanda 6, Sarga 047, Verse 005"}
{"quote": "adya tad vānarānīkaṃ rāmaṃ ca sahalakṣmaṇam nirdahiṣyāmi bāṇaughair vanaṃ dīptair ivāgnibhiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 006"}
{"quote": "sa evam uktvā jvalanaprakāśaṃ rathaṃ turaṃgottamarājiyuktam prakāśamānaṃ vapuṣā jvalantaṃ samārurohāmararājaśatruḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 007"}
{"quote": "sa śaṅkhabherīpaṭaha praṇādair āsphoṭitakṣveḍitasiṃhanādaiḥ puṇyaiḥ stavaiś cāpy abhipūjyamānas tadā yayau rākṣasarājamukhyaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 008"}
{"quote": "sa śailajīmūtanikāśa rūpair māṃsāśanaiḥ pāvakadīptanetraiḥ babhau vṛto rākṣasarājamukhyair bhūtair vṛto rudra ivāmareśaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 009"}
{"quote": "tato nagaryāḥ sahasā mahaujā niṣkramya tad vānarasainyam ugram mahārṇavābhrastanitaṃ dadarśa samudyataṃ pādapaśailahastam", "category": "Epic, Ramayana", "book": "Ramayana", "position": "Kanda 6, Sarga 047, Verse 010"}
{"quote": "tad rākṣasānīkam atipracaṇḍam ālokya rāmo bhujagendrabāhuḥ vibhīṣaṇaṃ śastrabhṛtāṃ variṣṭham uvāca senānugataḥ pṛthuśrīḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 011"}
{"quote": "nānāpatākādhvajaśastrajuṣṭaṃ prāsāsiśūlāyudhacakrajuṣṭam sainyaṃ nagendropamanāgajuṣṭaṃ kasyedam akṣobhyam abhīrujuṣṭam", "category": "Epic, Ramayana", "book": "Ramayana", "position": "Kanda 6, Sarga 047, Verse 012"}
{"quote": "tatas tu rāmasya niśamya vākyaṃ vibhīṣaṇaḥ śakrasamānavīryaḥ śaśaṃsa rāmasya balapravekaṃ mahātmanāṃ rākṣasapuṃgavānām", "category": "Epic, Ramayana", "book": "Ramayana", "position": "Kanda 6, Sarga 047, Verse 013"}
{"quote": "yo 'sau gajaskandhagato mahātmā navoditārkopamatāmravaktraḥ prakampayan nāgaśiro 'bhyupaiti hy akampanaṃ tv enam avehi rājan", "category": "Epic, Ramayana", "book": "Ramayana", "position": "Kanda 6, Sarga 047, Verse 014"}
{"quote": "yo 'sau rathastho mṛgarājaketur dhūnvan dhanuḥ śakradhanuḥprakāśam karīva bhāty ugravivṛttadaṃṣṭraḥ sa indrajin nāma varapradhānaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 015"}
{"quote": "yaś caiṣa vindhyāstamahendrakalpo dhanvī rathastho 'tiratho 'tivīryaḥ visphārayaṃś cāpam atulyamānaṃ nāmnātikāyo 'tivivṛddhakāyaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 016"}
{"quote": "yo 'sau navārkoditatāmracakṣur āruhya ghaṇṭāninadapraṇādam gajaṃ kharaṃ garjati vai mahātmā mahodaro nāma sa eṣa vīraḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 017"}
{"quote": "yo 'sau hayaṃ kāñcanacitrabhāṇḍam āruhya saṃdhyābhragiriprakāśam prāsaṃ samudyamya marīcinaddhaṃ piśāca eṣāśanitulyavegaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 018"}
{"quote": "yaś caiṣa śūlaṃ niśitaṃ pragṛhya vidyutprabhaṃ kiṃkaravajravegam vṛṣendram āsthāya giriprakāśam āyāti so 'sau triśirā yaśasvī", "category": "Epic, Ramayana", "book": "Ramayana", "position": "Kanda 6, Sarga 047, Verse 019"}
{"quote": "asau ca jīmūtanikāśa rūpaḥ kumbhaḥ pṛthuvyūḍhasujātavakṣāḥ samāhitaḥ pannagarājaketur visphārayan bhāti dhanur vidhūnvan", "category": "Epic, Ramayana", "book": "Ramayana", "position": "Kanda 6, Sarga 047, Verse 020"}
{"quote": "yaś caiṣa jāmbūnadavajrajuṣṭaṃ dīptaṃ sadhūmaṃ parighaṃ pragṛhya āyāti rakṣobalaketubhūtaḥ so 'sau nikumbho 'dbhutaghorakarmā", "category": "Epic, Ramayana", "book": "Ramayana", "position": "Kanda 6, Sarga 047, Verse 021"}
{"quote": "yaś caiṣa cāpāsiśaraughajuṣṭaṃ patākinaṃ pāvakadīptarūpam rathaṃ samāsthāya vibhāty udagro narāntako 'sau nagaśṛṅgayodhī", "category": "Epic, Ramayana", "book": "Ramayana", "position": "Kanda 6, Sarga 047, Verse 022"}
{"quote": "yaś caiṣa nānāvidhaghorarūpair vyāghroṣṭranāgendramṛgendravaktraiḥ bhūtair vṛto bhāti vivṛttanetraiḥ so 'sau surāṇām api darpahantā", "category": "Epic, Ramayana", "book": "Ramayana", "position": "Kanda 6, Sarga 047, Verse 023"}
{"quote": "yatraitad indupratimaṃ vibhātic chattraṃ sitaṃ sūkṣmaśalākam agryam atraiṣa rakṣo'dhipatir mahātmā bhūtair vṛto rudra ivāvabhāti", "category": "Epic, Ramayana", "book": "Ramayana", "position": "Kanda 6, Sarga 047, Verse 024"}
{"quote": "asau kirīṭī calakuṇḍalāsyo nāgendravindhyopamabhīmakāyaḥ mahendravaivasvatadarpahantā rakṣo'dhipaḥ sūrya ivāvabhāti", "category": "Epic, Ramayana", "book": "Ramayana", "position": "Kanda 6, Sarga 047, Verse 025"}
{"quote": "pratyuvāca tato rāmo vibhīṣaṇam ariṃdamam aho dīpto mahātejā rāvaṇo rākṣaseśvaraḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 026"}
{"quote": "āditya iva duṣprekṣyo raśmibhir bhāti rāvaṇaḥ suvyaktaṃ lakṣaye hy asya rūpaṃ tejaḥsamāvṛtam", "category": "Epic, Ramayana", "book": "Ramayana", "position": "Kanda 6, Sarga 047, Verse 027"}
{"quote": "devadānavavīrāṇāṃ vapur naivaṃvidhaṃ bhavet yādṛśaṃ rākṣasendrasya vapur etat prakāśate", "category": "Epic, Ramayana", "book": "Ramayana", "position": "Kanda 6, Sarga 047, Verse 028"}
{"quote": "sarve parvatasaṃkāśāḥ sarve parvatayodhinaḥ sarve dīptāyudhadharā yodhaś cāsya mahaujasaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 029"}
{"quote": "bhāti rākṣasarājo 'sau pradīptair bhīmavikramaiḥ bhūtaiḥ parivṛtas tīkṣṇair dehavadbhir ivāntakaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 030"}
{"quote": "evam uktvā tato rāmo dhanur ādāya vīryavān lakṣmaṇānucaras tasthau samuddhṛtya śarottamam", "category": "Epic, Ramayana", "book": "Ramayana", "position": "Kanda 6, Sarga 047, Verse 031"}
{"quote": "tataḥ sa rakṣo'dhipatir mahātmā rakṣāṃsi tāny āha mahābalāni dvāreṣu caryāgṛhagopureṣu sunirvṛtās tiṣṭhata nirviśaṅkāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 032"}
{"quote": "visarjayitvā sahasā tatas tān gateṣu rakṣaḥsu yathāniyogam vyadārayad vānarasāgaraughaṃ mahājhaṣaḥ pūrmam ivārṇavaugham", "category": "Epic, Ramayana", "book": "Ramayana", "position": "Kanda 6, Sarga 047, Verse 033"}
{"quote": "tam āpatantaṃ sahasā samīkṣya dīpteṣucāpaṃ yudhi rākṣasendram mahat samutpāṭya mahīdharāgraṃ dudrāva rakṣo'dhipatiṃ harīśaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 034"}
{"quote": "tac chailaśṛṅgaṃ bahuvṛkṣasānuṃ pragṛhya cikṣepa niśācarāya tam āpatantaṃ sahasā samīkṣya bibheda bāṇais tapanīyapuṅkhaiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 035"}
{"quote": "tasmin pravṛddhottamasānuvṛkṣe śṛṅge vikīrṇe patite pṛthivyām mahāhikalpaṃ śaram antakābhaṃ samādade rākṣasalokanāthaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 036"}
{"quote": "sa taṃ gṛhītvānilatulyavegaṃ savisphuliṅgajvalanaprakāśam bāṇaṃ mahendrāśanitulyavegaṃ cikṣepa sugrīvavadhāya ruṣṭaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 037"}
{"quote": "sa sāyako rāvaṇabāhumuktaḥ śakrāśaniprakhyavapuḥ śitāgraḥ sugrīvam āsādya bibheda vegād guheritā kraucam ivograśaktiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 038"}
{"quote": "sa sāyakārto viparītacetāḥ kūjan pṛthivyāṃ nipapāta vīraḥ taṃ prekṣya bhūmau patitaṃ visaṃjmaṃ neduḥ prahṛṣṭā yudhi yātudhānāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 039"}
{"quote": "tato gavākṣo gavayaḥ sudaṃṣṭras tatharṣabho jyotimukho nalaś ca śailān samudyamya vivṛddhakāyāḥ pradudruvus taṃ prati rākṣasendram", "category": "Epic, Ramayana", "book": "Ramayana", "position": "Kanda 6, Sarga 047, Verse 040"}
{"quote": "teṣāṃ prahārān sa cakāra meghān rakṣo'dhipo bāṇagaṇaiḥ śitāgraiḥ tān vānarendrān api bāṇajālair bibheda jāmbūnadacitrapuṅkhaiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 041"}
{"quote": "te vānarendrās tridaśāribāṇair bhinnā nipetur bhuvi bhīmarūpāḥ tatas tu tad vānarasainyam ugraṃ pracchādayām āsa sa bāṇajālaiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 042"}
{"quote": "te vadhyamānāḥ patitāgryavīrā nānadyamānā bhayaśalyaviddhāḥ śākhāmṛgā rāvaṇasāyakārtā jagmuḥ śaraṇyaṃ śaraṇaṃ sma rāmam", "category": "Epic, Ramayana", "book": "Ramayana", "position": "Kanda 6, Sarga 047, Verse 043"}
{"quote": "tato mahātmā sa dhanur dhanuṣmān ādāya rāmaḥ saharā jagāma taṃ lakṣmaṇaḥ prāñjalir abhyupetya uvāca vākyaṃ paramārthayuktam", "category": "Epic, Ramayana", "book": "Ramayana", "position": "Kanda 6, Sarga 047, Verse 044"}
{"quote": "kāmam āryaḥ suparyāpto vadhāyāsya durātmanaḥ vidhamiṣyāmy ahaṃ nīcam anujānīhi māṃ vibho", "category": "Epic, Ramayana", "book": "Ramayana", "position": "Kanda 6, Sarga 047, Verse 045"}
{"quote": "tam abravīn mahātejā rāmaḥ satyaparākramaḥ gaccha yatnaparaś cāpi bhava lakṣmaṇa saṃyuge", "category": "Epic, Ramayana", "book": "Ramayana", "position": "Kanda 6, Sarga 047, Verse 046"}
{"quote": "rāvaṇo hi mahāvīryo raṇe 'dbhutaparākramaḥ trailokyenāpi saṃkruddho duṣprasahyo na saṃśayaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 047"}
{"quote": "tasya cchidrāṇi mārgasva svacchidrāṇi ca gopaya cakṣuṣā dhanuṣā yatnād rakṣātmānaṃ samāhitaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 048"}
{"quote": "rāghavasya vacaḥ śrutvā saṃpariṣvajya pūjya ca abhivādya tato rāmaṃ yayau saumitrir āhavam", "category": "Epic, Ramayana", "book": "Ramayana", "position": "Kanda 6, Sarga 047, Verse 049"}
{"quote": "sa rāvaṇaṃ vāraṇahastabāhur dadarśa dīptodyatabhīmacāpam pracchādayantaṃ śaravṛṣṭijālais tān vānarān bhinnavikīrṇadehān", "category": "Epic, Ramayana", "book": "Ramayana", "position": "Kanda 6, Sarga 047, Verse 050"}
{"quote": "tam ālokya mahātejā hanūmān mārutātmajā nivārya śarajālāni pradudrāva sa rāvaṇam", "category": "Epic, Ramayana", "book": "Ramayana", "position": "Kanda 6, Sarga 047, Verse 051"}
{"quote": "rathaṃ tasya samāsādya bhujam udyamya dakṣiṇam trāsayan rāvaṇaṃ dhīmān hanūmān vākyam abravīt", "category": "Epic, Ramayana", "book": "Ramayana", "position": "Kanda 6, Sarga 047, Verse 052"}
{"quote": "devadānavagandharvā yakṣāś ca saha rākṣasaiḥ avadhyatvāt tvayā bhagnā vānarebhyas tu te bhayam", "category": "Epic, Ramayana", "book": "Ramayana", "position": "Kanda 6, Sarga 047, Verse 053"}
{"quote": "eṣa me dakṣiṇo bāhuḥ pañcaśākhaḥ samudyataḥ vidhamiṣyati te dehād bhūtātmānaṃ ciroṣitam", "category": "Epic, Ramayana", "book": "Ramayana", "position": "Kanda 6, Sarga 047, Verse 054"}
{"quote": "śrutvā hanūmato vākyaṃ rāvaṇo bhīmavikramaḥ saṃraktanayanaḥ krodhād idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 047, Verse 055"}
{"quote": "kṣipraṃ prahara niḥśaṅkaṃ sthirāṃ kīrtim avāpnuhi tatas tvāṃ jñātivikrāntaṃ nāśayiṣyāmi vānara", "category": "Epic, Ramayana", "book": "Ramayana", "position": "Kanda 6, Sarga 047, Verse 056"}
{"quote": "rāvaṇasya vacaḥ śrutvā vāyusūnur vaco 'bravīt prahṛtaṃ hi mayā pūrvam akṣaṃ smara sutaṃ tava", "category": "Epic, Ramayana", "book": "Ramayana", "position": "Kanda 6, Sarga 047, Verse 057"}
{"quote": "evam ukto mahātejā rāvaṇo rākṣaseśvaraḥ ājaghānānilasutaṃ talenorasi vīryavān", "category": "Epic, Ramayana", "book": "Ramayana", "position": "Kanda 6, Sarga 047, Verse 058"}
{"quote": "sa talābhihatas tena cacāla ca muhur muhuḥ ājaghānābhisaṃkruddhas talenaivāmaradviṣam", "category": "Epic, Ramayana", "book": "Ramayana", "position": "Kanda 6, Sarga 047, Verse 059"}
{"quote": "tatas talenābhihato vānareṇa mahātmanā daśagrīvaḥ samādhūto yathā bhūmicale 'calaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 060"}
{"quote": "saṃgrāme taṃ tathā dṛṣṭva rāvaṇaṃ talatāḍitam ṛṣayo vānarāḥ siddhā nedur devāḥ sahāsurāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 061"}
{"quote": "athāśvasya mahātejā rāvaṇo vākyam abravīt sādhu vānaravīryeṇa ślāghanīyo 'si me ripuḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 062"}
{"quote": "rāvaṇenaivam uktas tu mārutir vākyam abravīt dhig astu mama vīryaṃ tu yat tvaṃ jīvasi rāvaṇa", "category": "Epic, Ramayana", "book": "Ramayana", "position": "Kanda 6, Sarga 047, Verse 063"}
{"quote": "sakṛt tu praharedānīṃ durbuddhe kiṃ vikatthase tatas tvāṃ māmako muṣṭir nayiṣyāmi yathākṣayam tato mārutivākyena krodhas tasya tadājvalat", "category": "Epic, Ramayana", "book": "Ramayana", "position": "Kanda 6, Sarga 047, Verse 064"}
{"quote": "saṃraktanayano yatnān muṣṭim udyamya dakṣiṇam pātayām āsa vegena vānarorasi vīryavān hanūmān vakṣasi vyūdhe saṃcacāla hataḥ punaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 065"}
{"quote": "vihvalaṃ taṃ tadā dṛṣṭvā hanūmantaṃ mahābalam rathenātirathaḥ śīghraṃ nīlaṃ prati samabhyagāt", "category": "Epic, Ramayana", "book": "Ramayana", "position": "Kanda 6, Sarga 047, Verse 066"}
{"quote": "pannagapratimair bhīmaiḥ paramarmātibhedibhiḥ śarair ādīpayām āsa nīlaṃ haricamūpatim", "category": "Epic, Ramayana", "book": "Ramayana", "position": "Kanda 6, Sarga 047, Verse 067"}
{"quote": "sa śaraughasamāyasto nīlaḥ kapicamūpatiḥ kareṇaikena śailāgraṃ rakṣo'dhipataye 'sṛjat", "category": "Epic, Ramayana", "book": "Ramayana", "position": "Kanda 6, Sarga 047, Verse 068"}
{"quote": "hanūmān api tejasvī samāśvasto mahāmanāḥ viprekṣamāṇo yuddhepsuḥ saroṣam idam abravīt", "category": "Epic, Ramayana", "book": "Ramayana", "position": "Kanda 6, Sarga 047, Verse 069"}
{"quote": "nīlena saha saṃyuktaṃ rāvaṇaṃ rākṣaseśvaram anyena yudhyamānasya na yuktam abhidhāvanam", "category": "Epic, Ramayana", "book": "Ramayana", "position": "Kanda 6, Sarga 047, Verse 070"}
{"quote": "rāvaṇo 'pi mahātejās tac chṛṅgaṃ saptabhiḥ śaraiḥ ājaghāna sutīkṣṇāgrais tad vikīrṇaṃ papāta ha", "category": "Epic, Ramayana", "book": "Ramayana", "position": "Kanda 6, Sarga 047, Verse 071"}
{"quote": "tad vikīrṇaṃ gireḥ śṛṅgaṃ dṛṣṭvā haricamūpatiḥ kālāgnir iva jajvāla krodhena paravīrahā", "category": "Epic, Ramayana", "book": "Ramayana", "position": "Kanda 6, Sarga 047, Verse 072"}
{"quote": "so 'śvakarṇān dhavān sālāṃś cūtāṃś cāpi supuṣpitān anyāṃś ca vividhān vṛkṣān nīlaś cikṣepa saṃyuge", "category": "Epic, Ramayana", "book": "Ramayana", "position": "Kanda 6, Sarga 047, Verse 073"}
{"quote": "sa tān vṛkṣān samāsādya praticiccheda rāvaṇaḥ abhyavarṣat sughoreṇa śaravarṣeṇa pāvakim", "category": "Epic, Ramayana", "book": "Ramayana", "position": "Kanda 6, Sarga 047, Verse 074"}
{"quote": "abhivṛṣṭaḥ śaraugheṇa megheneva mahācalaḥ hrasvaṃ kṛtvā tadā rūpaṃ dhvajāgre nipapāta ha", "category": "Epic, Ramayana", "book": "Ramayana", "position": "Kanda 6, Sarga 047, Verse 075"}
{"quote": "pāvakātmajam ālokya dhvajāgre samavasthitam jajvāla rāvaṇaḥ krodhāt tato nīlo nanāda ha", "category": "Epic, Ramayana", "book": "Ramayana", "position": "Kanda 6, Sarga 047, Verse 076"}
{"quote": "dhvajāgre dhanuṣaś cāgre kirīṭāgre ca taṃ harim lakṣmaṇo 'tha hanūmāṃś ca dṛṣṭvā rāmaś ca vismitāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 077"}
{"quote": "rāvaṇo 'pi mahātejāḥ kapilāghavavismitaḥ astram āhārayām āsa dīptam āgneyam adbhutam", "category": "Epic, Ramayana", "book": "Ramayana", "position": "Kanda 6, Sarga 047, Verse 078"}
{"quote": "tatas te cukruśur hṛṣṭā labdhalakṣyāḥ plavaṃgamāḥ nīlalāghavasaṃbhrāntaṃ dṛṣṭvā rāvaṇam āhave", "category": "Epic, Ramayana", "book": "Ramayana", "position": "Kanda 6, Sarga 047, Verse 079"}
{"quote": "vānarāṇāṃ ca nādena saṃrabdho rāvaṇas tadā saṃbhramāviṣṭahṛdayo na kiṃ cit pratyapadyata", "category": "Epic, Ramayana", "book": "Ramayana", "position": "Kanda 6, Sarga 047, Verse 080"}
{"quote": "āgneyenātha saṃyuktaṃ gṛhītvā rāvaṇaḥ śaram dhvajaśīrṣasthitaṃ nīlam udaikṣata niśācaraḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 081"}
{"quote": "tato 'bravīn mahātejā rāvaṇo rākṣaseśvaraḥ kape lāghavayukto 'si māyayā parayānayā", "category": "Epic, Ramayana", "book": "Ramayana", "position": "Kanda 6, Sarga 047, Verse 082"}
{"quote": "jīvitaṃ khalu rakṣasva yadi śaknoṣi vānara tāni tāny ātmarūpāṇi sṛjase tvam anekaśaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 083"}
{"quote": "tathāpi tvāṃ mayā muktaḥ sāyako 'straprayojitaḥ jīvitaṃ parirakṣantaṃ jīvitād bhraṃśayiṣyati", "category": "Epic, Ramayana", "book": "Ramayana", "position": "Kanda 6, Sarga 047, Verse 084"}
{"quote": "evam uktvā mahābāhū rāvaṇo rākṣaseśvaraḥ saṃdhāya bāṇam astreṇa camūpatim atāḍayat", "category": "Epic, Ramayana", "book": "Ramayana", "position": "Kanda 6, Sarga 047, Verse 085"}
{"quote": "so 'strayuktena bāṇena nīlo vakṣasi tāḍitaḥ nirdahyamānaḥ sahasā nipapāta mahītale", "category": "Epic, Ramayana", "book": "Ramayana", "position": "Kanda 6, Sarga 047, Verse 086"}
{"quote": "pitṛmāhātmya saṃyogād ātmanaś cāpi tejasā jānubhyām apatad bhūmau na ca prāṇair vyayujyata", "category": "Epic, Ramayana", "book": "Ramayana", "position": "Kanda 6, Sarga 047, Verse 087"}
{"quote": "visaṃjñaṃ vānaraṃ dṛṣṭvā daśagrīvo raṇotsukaḥ rathenāmbudanādena saumitrim abhidudruve", "category": "Epic, Ramayana", "book": "Ramayana", "position": "Kanda 6, Sarga 047, Verse 088"}
{"quote": "tam āha saumitrir adīnasattvo visphārayantaṃ dhanur aprameyam anvehi mām eva niśācarendra na vānarāṃs tvaṃ prati yoddhum arhasi", "category": "Epic, Ramayana", "book": "Ramayana", "position": "Kanda 6, Sarga 047, Verse 089"}
{"quote": "sa tasya vākyaṃ paripūrṇaghoṣaṃ jyāśabdam ugraṃ ca niśamya rājā āsādya saumitrim avasthitaṃ taṃ kopānvitaṃ vākyam uvāca rakṣaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 090"}
{"quote": "diṣṭyāsi me rāghava dṛṣṭimārgaṃ prāpto 'ntagāmī viparītabuddhiḥ asmin kṣaṇe yāsyasi mṛtyudeśaṃ saṃsādyamāno mama bāṇajālaiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 091"}
{"quote": "tam āha saumitrir avismayāno garjantam udvṛttasitāgradaṃṣṭram rājan na garjanti mahāprabhāvā vikatthase pāpakṛtāṃ variṣṭha", "category": "Epic, Ramayana", "book": "Ramayana", "position": "Kanda 6, Sarga 047, Verse 092"}
{"quote": "jānāmi vīryaṃ tava rākṣasendra balaṃ pratāpaṃ ca parākramaṃ ca avasthito 'haṃ śaracāpapāṇir āgaccha kiṃ moghavikatthanena", "category": "Epic, Ramayana", "book": "Ramayana", "position": "Kanda 6, Sarga 047, Verse 093"}
{"quote": "sa evam uktaḥ kupitaḥ sasarja rakṣo'dhipaḥ saptaśarān supuṅkhān tāṃl lakṣmaṇaḥ kāñcanacitrapuṅkhaiś ciccheda bāṇair niśitāgradhāraiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 094"}
{"quote": "tān prekṣamāṇaḥ sahasā nikṛttān nikṛttabhogān iva pannagendrān laṅkeśvaraḥ krodhavaśaṃ jagāma sasarja cānyān niśitān pṛṣatkān", "category": "Epic, Ramayana", "book": "Ramayana", "position": "Kanda 6, Sarga 047, Verse 095"}
{"quote": "sa bāṇavarṣaṃ tu vavarṣa tīvraṃ rāmānujaḥ kārmukasaṃprayuktam kṣurārdhacandrottamakarṇibhallaiḥ śarāṃś ca ciccheda na cukṣubhe ca", "category": "Epic, Ramayana", "book": "Ramayana", "position": "Kanda 6, Sarga 047, Verse 096"}
{"quote": "sa lakṣmaṇaś cāśu śarāñ śitāgrān mahendravajrāśanitulyavegān saṃdhāya cāpe jvalanaprakāśān sasarja rakṣo'dhipater vadhāya", "category": "Epic, Ramayana", "book": "Ramayana", "position": "Kanda 6, Sarga 047, Verse 097"}
{"quote": "sa tān praciccheda hi rākṣasendraś chittvā ca tāṃl lakṣmaṇam ājaghāna śareṇa kālāgnisamaprabheṇa svayambhudattena lalāṭadeśe", "category": "Epic, Ramayana", "book": "Ramayana", "position": "Kanda 6, Sarga 047, Verse 098"}
{"quote": "sa lakṣmaṇo rāvaṇasāyakārtaś cacāla cāpaṃ śithilaṃ pragṛhya punaś ca saṃjñāṃ pratilabhya kṛcchrāc ciccheda cāpaṃ tridaśendraśatroḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 099"}
{"quote": "nikṛttacāpaṃ tribhir ājaghāna bāṇais tadā dāśarathiḥ śitāgraiḥ sa sāyakārto vicacāla rājā kṛcchrāc ca saṃjñāṃ punar āsasāda", "category": "Epic, Ramayana", "book": "Ramayana", "position": "Kanda 6, Sarga 047, Verse 100"}
{"quote": "sa kṛttacāpaḥ śaratāḍitaś ca svedārdragātro rudhirāvasiktaḥ jagrāha śaktiṃ samudagraśaktiḥ svayambhudattāṃ yudhi devaśatruḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 101"}
{"quote": "sa tāṃ vidhūmānalasaṃnikāśāṃ vitrāsanīṃ vānaravāhinīnām cikṣepa śaktiṃ tarasā jvalantīṃ saumitraye rākṣasarāṣṭranāthaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 102"}
{"quote": "tām āpatantīṃ bharatānujo 'strair jaghāna bāṇaiś ca hutāgnikalpaiḥ tathāpi sā tasya viveśa śaktir bhujāntaraṃ dāśarather viśālam", "category": "Epic, Ramayana", "book": "Ramayana", "position": "Kanda 6, Sarga 047, Verse 103"}
{"quote": "śaktyā brāmyā tu saumitris tāḍitas tu stanāntare viṣṇor acintyaṃ svaṃ bhāgam ātmānaṃ pratyanusmarat", "category": "Epic, Ramayana", "book": "Ramayana", "position": "Kanda 6, Sarga 047, Verse 104"}
{"quote": "tato dānavadarpaghnaṃ saumitriṃ devakaṇṭakaḥ taṃ pīḍayitvā bāhubhyām aprabhur laṅghane 'bhavat", "category": "Epic, Ramayana", "book": "Ramayana", "position": "Kanda 6, Sarga 047, Verse 105"}
{"quote": "himavān mandaro merus trailokyaṃ vā sahāmaraiḥ śakyaṃ bhujābhyām uddhartuṃ na saṃkhye bharatānujaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 106"}
{"quote": "athainaṃ vaiṣṇavaṃ bhāgaṃ mānuṣaṃ deham āsthitam visaṃjñaṃ lakṣmaṇaṃ dṛṣṭvā rāvaṇo vismito 'bhavat", "category": "Epic, Ramayana", "book": "Ramayana", "position": "Kanda 6, Sarga 047, Verse 107"}
{"quote": "atha vāyusutaḥ kruddho rāvaṇaṃ samabhidravat ājaghānorasi kruddho vajrakalpena muṣṭinā", "category": "Epic, Ramayana", "book": "Ramayana", "position": "Kanda 6, Sarga 047, Verse 108"}
{"quote": "tena muṣṭiprahāreṇa rāvaṇo rākṣaseśvaraḥ jānubhyām apatad bhūmau cacāla ca papāta ca", "category": "Epic, Ramayana", "book": "Ramayana", "position": "Kanda 6, Sarga 047, Verse 109"}
{"quote": "visaṃjñaṃ rāvaṇaṃ dṛṣṭvā samare bhīmavikramam ṛṣayo vānarāś caiva nedur devāḥ savāsavāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 110"}
{"quote": "hanūmān api tejasvī lakṣmaṇaṃ rāvaṇārditam anayad rāghavābhyāśaṃ bāhubhyāṃ parigṛhya tam", "category": "Epic, Ramayana", "book": "Ramayana", "position": "Kanda 6, Sarga 047, Verse 111"}
{"quote": "vāyusūnoḥ suhṛttvena bhaktyā paramayā ca saḥ śatrūṇām aprakampyo 'pi laghutvam agamat kapeḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 112"}
{"quote": "taṃ samutsṛjya sā śaktiḥ saumitriṃ yudhi durjayam rāvaṇasya rathe tasmin sthānaṃ punar upāgamat", "category": "Epic, Ramayana", "book": "Ramayana", "position": "Kanda 6, Sarga 047, Verse 113"}
{"quote": "rāvaṇo 'pi mahātejāḥ prāpya saṃjñāṃ mahāhave ādade niśitān bāṇāñ jagrāha ca mahad dhanuḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 114"}
{"quote": "āśvastaś ca viśalyaś ca lakṣmaṇaḥ śatrusūdanaḥ viṣṇor bhāgam amīmāṃsyam ātmānaṃ pratyanusmaran", "category": "Epic, Ramayana", "book": "Ramayana", "position": "Kanda 6, Sarga 047, Verse 115"}
{"quote": "nipātitamahāvīrāṃ vānarāṇāṃ mahācamūm rāghavas tu raṇe dṛṣṭvā rāvaṇaṃ samabhidravat", "category": "Epic, Ramayana", "book": "Ramayana", "position": "Kanda 6, Sarga 047, Verse 116"}
{"quote": "athainam upasaṃgamya hanūmān vākyam abravīt mama pṛṣṭhaṃ samāruhya rakṣasaṃ śāstum arhasi", "category": "Epic, Ramayana", "book": "Ramayana", "position": "Kanda 6, Sarga 047, Verse 117"}
{"quote": "tac chrutvā rāghavo vākyaṃ vāyuputreṇa bhāṣitam ārohat sahasā śūro hanūmantaṃ mahākapim rathasthaṃ rāvaṇaṃ saṃkhye dadarśa manujādhipaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 118"}
{"quote": "tam ālokya mahātejāḥ pradudrāva sa rāghavaḥ vairocanam iva kruddho viṣṇur abhyudyatāyudhaḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 119"}
{"quote": "jyāśabdam akarot tīvraṃ vajraniṣpeṣanisvanam girā gambhīrayā rāmo rākṣasendram uvāca ha", "category": "Epic, Ramayana", "book": "Ramayana", "position": "Kanda 6, Sarga 047, Verse 120"}
{"quote": "tiṣṭha tiṣṭha mama tvaṃ hi kṛtvā vipriyam īdṛśam kva nu rākṣasaśārdūla gato mokṣam avāpsyasi", "category": "Epic, Ramayana", "book": "Ramayana", "position": "Kanda 6, Sarga 047, Verse 121"}
{"quote": "yadīndravaivasvata bhāskarān vā svayambhuvaiśvānaraśaṃkarān vā gamiṣyasi tvaṃ daśa vā diśo vā tathāpi me nādya gato vimokṣyase", "category": "Epic, Ramayana", "book": "Ramayana", "position": "Kanda 6, Sarga 047, Verse 122"}
{"quote": "yaś caiṣa śaktyābhihatas tvayādya icchan viṣādaṃ sahasābhyupetaḥ sa eṣa rakṣogaṇarāja mṛtyuḥ saputradārasya tavādya yuddhe", "category": "Epic, Ramayana", "book": "Ramayana", "position": "Kanda 6, Sarga 047, Verse 123"}
{"quote": "rāghavasya vacaḥ śrutvā rākṣasendro mahākapim ājaghāna śarais tīkṣṇaiḥ kālānalaśikhopamaiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 124"}
{"quote": "rākṣasenāhave tasya tāḍitasyāpi sāyakaiḥ svabhāvatejoyuktasya bhūyas tejo vyavardhata", "category": "Epic, Ramayana", "book": "Ramayana", "position": "Kanda 6, Sarga 047, Verse 125"}
{"quote": "tato rāmo mahātejā rāvaṇena kṛtavraṇam dṛṣṭvā plavagaśārdūlaṃ krodhasya vaśam eyivān", "category": "Epic, Ramayana", "book": "Ramayana", "position": "Kanda 6, Sarga 047, Verse 126"}
{"quote": "tasyābhisaṃkramya rathaṃ sacakraṃ sāśvadhvajacchatramahāpatākam sasārathiṃ sāśaniśūlakhaḍgaṃ rāmaḥ praciccheda śaraiḥ supuṅkhaiḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 127"}
{"quote": "athendraśatruṃ tarasā jaghāna bāṇena vajrāśanisaṃnibhena bhujāntare vyūḍhasujātarūpe vajreṇa meruṃ bhagavān ivendraḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 128"}
{"quote": "yo vajrapātāśanisaṃnipātān na cukṣubhe nāpi cacāla rājā sa rāmabāṇābhihato bhṛśārtaś cacāla cāpaṃ ca mumoca vīraḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 129"}
{"quote": "taṃ vihvalantaṃ prasamīkṣya rāmaḥ samādade dīptam athārdhacandram tenārkavarṇaṃ sahasā kirīṭaṃ ciccheda rakṣo'dhipater mahātmāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 130"}
{"quote": "taṃ nirviṣāśīviṣasaṃnikāśaṃ śāntārciṣaṃ sūryam ivāprakāśam gataśriyaṃ kṛttakirīṭakūṭam uvāca rāmo yudhi rākṣasendram", "category": "Epic, Ramayana", "book": "Ramayana", "position": "Kanda 6, Sarga 047, Verse 131"}
{"quote": "kṛtaṃ tvayā karma mahat subhīmaṃ hatapravīraś ca kṛtas tvayāham tasmāt pariśrānta iti vyavasya na tvaṃ śarair mṛtyuvaśaṃ nayāmi", "category": "Epic, Ramayana", "book": "Ramayana", "position": "Kanda 6, Sarga 047, Verse 132"}
{"quote": "sa evam ukto hatadarpaharṣo nikṛttacāpaḥ sa hatāśvasūtaḥ śarārditaḥ kṛttamahākirīṭo viveśa laṅkāṃ sahasā sma rājā", "category": "Epic, Ramayana", "book": "Ramayana", "position": "Kanda 6, Sarga 047, Verse 133"}
{"quote": "tasmin praviṣṭe rajanīcarendre mahābale dānavadevaśatrau harīn viśalyān sahalakṣmaṇena cakāra rāmaḥ paramāhavāgre", "category": "Epic, Ramayana", "book": "Ramayana", "position": "Kanda 6, Sarga 047, Verse 134"}
{"quote": "tasmin prabhagne tridaśendraśatrau surāsurā bhūtagaṇā diśaś ca sasāgarāḥ sarṣimahoragāś ca tathaiva bhūmyambucarāś ca hṛṣṭāḥ", "category": "Epic, Ramayana", "book": "Ramayana", "position": "Kanda 6, Sarga 047, Verse 135"}
{"quote": "sa praviśya purīṃ laṅkāṃ rāmabāṇabhayārditaḥ bhagnadarpas tadā rājā babhūva vyathitendriyaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 001"}
{"quote": "mātaṃga iva siṃhena garuḍeneva pannagaḥ abhibhūto 'bhavad rājā rāghaveṇa mahātmanā", "category": "Epic, Ramayana", "book": "Ramayana", "position": "Kanda 6, Sarga 048, Verse 002"}
{"quote": "brahmadaṇḍaprakāśānāṃ vidyutsadṛśavarcasām smaran rāghavabāṇānāṃ vivyathe rākṣaseśvaraḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 003"}
{"quote": "sa kāñcanamayaṃ divyam āśritya paramāsanam vikprekṣamāṇo rakṣāṃsi rāvaṇo vākyam abravīt", "category": "Epic, Ramayana", "book": "Ramayana", "position": "Kanda 6, Sarga 048, Verse 004"}
{"quote": "sarvaṃ tat khalu me moghaṃ yat taptaṃ paramaṃ tapaḥ yat samāno mahendreṇa mānuṣeṇāsmi nirjitaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 005"}
{"quote": "idaṃ tad brahmaṇo ghoraṃ vākyaṃ mām abhyupasthitam mānuṣebhyo vijānīhi bhayaṃ tvam iti tat tathā", "category": "Epic, Ramayana", "book": "Ramayana", "position": "Kanda 6, Sarga 048, Verse 006"}
{"quote": "devadānavagandharvair yakṣarākṣasapannagaiḥ avadhyatvaṃ mayā prāptaṃ mānuṣebhyo na yācitam", "category": "Epic, Ramayana", "book": "Ramayana", "position": "Kanda 6, Sarga 048, Verse 007"}
{"quote": "etad evābhyupāgamya yatnaṃ kartum ihārhatha rākṣasāś cāpi tiṣṭhantu caryāgopuramūrdhasu", "category": "Epic, Ramayana", "book": "Ramayana", "position": "Kanda 6, Sarga 048, Verse 008"}
{"quote": "sa cāpratimagambhīro devadānavadarpahā brahmaśāpābhibhūtas tu kumbhakarṇo vibodhyatām", "category": "Epic, Ramayana", "book": "Ramayana", "position": "Kanda 6, Sarga 048, Verse 009"}
{"quote": "sa parājitam ātmānaṃ prahastaṃ ca niṣūditam jñātvā rakṣobalaṃ bhīmam ādideśa mahābalaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 010"}
{"quote": "dvāreṣu yatnaḥ kriyatāṃ prākārāś cādhiruhyatām nidrāvaśasamāviṣṭaḥ kumbhakarṇo vibodhyatām", "category": "Epic, Ramayana", "book": "Ramayana", "position": "Kanda 6, Sarga 048, Verse 011"}
{"quote": "nava ṣaṭ sapta cāṣṭau ca māsān svapiti rākṣasaḥ taṃ tu bodhayata kṣipraṃ kumbhakarṇaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 048, Verse 012"}
{"quote": "sa hi saṃkhye mahābāhuḥ kakudaṃ sarvarakṣasām vānarān rājaputrau ca kṣipram eva vadhiṣyati", "category": "Epic, Ramayana", "book": "Ramayana", "position": "Kanda 6, Sarga 048, Verse 013"}
{"quote": "kumbhakarṇaḥ sadā śete mūḍho grāmyasukhe rataḥ rāmeṇābhinirastasya saṃgrāmo 'smin sudāruṇe", "category": "Epic, Ramayana", "book": "Ramayana", "position": "Kanda 6, Sarga 048, Verse 014"}
{"quote": "bhaviṣyati na me śokaḥ kumbhakarṇe vibodhite kiṃ kariṣyāmy ahaṃ tena śakratulyabalena hi", "category": "Epic, Ramayana", "book": "Ramayana", "position": "Kanda 6, Sarga 048, Verse 015"}
{"quote": "īdṛśe vyasane prāpte yo na sāhyāya kalpate te tu tad vacanaṃ śrutvā rākṣasendrasya rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 016"}
{"quote": "jagmuḥ paramasaṃbhrāntāḥ kumbhakarṇaniveśanam te rāvaṇasamādiṣṭā māṃsaśoṇitabhojanāḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 017"}
{"quote": "gandhamālyāṃs tathā bhakṣyān ādāya sahasā yayuḥ tāṃ praviśya mahādvārāṃ sarvato yojanāyatām", "category": "Epic, Ramayana", "book": "Ramayana", "position": "Kanda 6, Sarga 048, Verse 018"}
{"quote": "kumbhakarṇaguhāṃ ramyāṃ sarvagandhapravāhinīm pratiṣṭhamānāḥ kṛcchreṇa yatnāt praviviśur guhām", "category": "Epic, Ramayana", "book": "Ramayana", "position": "Kanda 6, Sarga 048, Verse 019"}
{"quote": "tāṃ praviśya guhāṃ ramyāṃ śubhāṃ kāñcanakuṭṭimām dadṛśur nairṛtavyāghraṃ śayānaṃ bhīmadarśanam", "category": "Epic, Ramayana", "book": "Ramayana", "position": "Kanda 6, Sarga 048, Verse 020"}
{"quote": "te tu taṃ vikṛtaṃ suptaṃ vikīrṇam iva parvatam kumbhakarṇaṃ mahānidraṃ sahitāḥ pratyabodhayan", "category": "Epic, Ramayana", "book": "Ramayana", "position": "Kanda 6, Sarga 048, Verse 021"}
{"quote": "ūrdhvaromāñcitatanuṃ śvasantam iva pannagam trāsayantaṃ mahāśvāsaiḥ śayānaṃ bhīmadarśanam", "category": "Epic, Ramayana", "book": "Ramayana", "position": "Kanda 6, Sarga 048, Verse 022"}
{"quote": "bhīmanāsāpuṭaṃ taṃ tu pātālavipulānanam dadṛśur nairṛtavyāghraṃ kumbhakarṇaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 048, Verse 023"}
{"quote": "tataś cakrur mahātmānaḥ kumbhakarṇāgratas tadā māṃsānāṃ merusaṃkāśaṃ rāśiṃ paramatarpaṇam", "category": "Epic, Ramayana", "book": "Ramayana", "position": "Kanda 6, Sarga 048, Verse 024"}
{"quote": "mṛgāṇāṃ mahiṣāṇāṃ ca varāhāṇāṃ ca saṃcayān cakrur nairṛtaśārdūlā rāśimann asya cādbhutam", "category": "Epic, Ramayana", "book": "Ramayana", "position": "Kanda 6, Sarga 048, Verse 025"}
{"quote": "tataḥ śoṇitakumbhāṃś ca madyāni vividhāni ca purastāt kumbhakarṇasya cakrus tridaśaśatravaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 026"}
{"quote": "lilipuś ca parārdhyena candanena paraṃtapam divyair ācchādayām āsur mālyair gandhaiḥ sugandhibhiḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 027"}
{"quote": "dhūpaṃ sugandhaṃ sasṛjus tuṣṭuvuś ca paraṃtapam jaladā iva conedur yātudhānāḥ sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 028"}
{"quote": "śaṅkhān āpūrayām āsuḥ śaśāṅkasadṛśaprabhān tumulaṃ yugapac cāpi vineduś cāpy amarṣitāḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 029"}
{"quote": "nedur āsphoṭayām āsuś cikṣipus te niśācarāḥ kumbhakarṇavibodhārthaṃ cakrus te vipulaṃ svanam", "category": "Epic, Ramayana", "book": "Ramayana", "position": "Kanda 6, Sarga 048, Verse 030"}
{"quote": "saśaṅkhabherīpaṭahapraṇādam āsphoṭitakṣveḍitasiṃhanādam diśo dravantas tridivaṃ kirantaḥ śrutvā vihaṃgāḥ sahasā nipetuḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 031"}
{"quote": "yadā bhṛśaṃ tair ninadair mahātmā na kumbhakarṇo bubudhe prasuptaḥ tato musuṇḍīmusalāni sarve rakṣogaṇās te jagṛhur gadāś ca", "category": "Epic, Ramayana", "book": "Ramayana", "position": "Kanda 6, Sarga 048, Verse 032"}
{"quote": "taṃ śailaśṛṅgair musalair gadābhir vṛkṣais talair mudgaramuṣṭibhiś ca sukhaprasuptaṃ bhuvi kumbhakarṇaṃ rakṣāṃsy udagrāṇi tadā nijaghnuḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 033"}
{"quote": "tasya niśvāsavātena kumbhakarṇasya rakṣasaḥ rākṣasā balavanto 'pi sthātuṃ nāśaknuvan puraḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 034"}
{"quote": "tato 'sya purato gāḍhaṃ rākṣasā bhīmavikramāḥ mṛdaṅgapaṇavān bherīḥ śaṅkhakumbhagaṇāṃs tathā daśarākṣasasāhasraṃ yugapat paryavādayan", "category": "Epic, Ramayana", "book": "Ramayana", "position": "Kanda 6, Sarga 048, Verse 035"}
{"quote": "nīlāñjanacayākāraṃ te tu taṃ pratyabodhayan abhighnanto nadantaś ca naiva saṃvivide tu saḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 036"}
{"quote": "yadā cainaṃ na śekus te pratibodhayituṃ tadā tato gurutaraṃ yatnaṃ dāruṇaṃ samupākraman", "category": "Epic, Ramayana", "book": "Ramayana", "position": "Kanda 6, Sarga 048, Verse 037"}
{"quote": "aśvān uṣṭrān kharān nāgāñ jaghnur daṇḍakaśāṅkuśaiḥ bherīśaṅkhamṛdaṅgāṃś ca sarvaprāṇair avādayan", "category": "Epic, Ramayana", "book": "Ramayana", "position": "Kanda 6, Sarga 048, Verse 038"}
{"quote": "nijaghnuś cāsya gātrāṇi mahākāṣṭhakaṭaṃ karaiḥ mudgarair musalaiś caiva sarvaprāṇasamudyataiḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 039"}
{"quote": "tena śabdena mahatā laṅkā samabhipūritā saparvatavanā sarvā so 'pi naiva prabudhyate", "category": "Epic, Ramayana", "book": "Ramayana", "position": "Kanda 6, Sarga 048, Verse 040"}
{"quote": "tataḥ sahasraṃ bherīṇāṃ yugapat samahanyata mṛṣṭakāñcanakoṇānām asaktānāṃ samantataḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 041"}
{"quote": "evam apy atinidras tu yadā naiva prabudhyata śāpasya vaśam āpannas tataḥ kruddhā niśācarāḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 042"}
{"quote": "mahākrodhasamāviṣṭāḥ sarve bhīmaparākramāḥ tad rakṣobodhayiṣyantaś cakrur anye parākramam", "category": "Epic, Ramayana", "book": "Ramayana", "position": "Kanda 6, Sarga 048, Verse 043"}
{"quote": "anye bherīḥ samājaghnur anye cakrur mahāsvanam keśān anye pralulupuḥ karṇāv anye daśanti ca na kumbhakarṇaḥ paspande mahānidrāvaśaṃ gataḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 044"}
{"quote": "anye ca balinas tasya kūṭamudgarapāṇayaḥ mūrdhni vakṣasi gātreṣu pātayan kūṭamudgarān", "category": "Epic, Ramayana", "book": "Ramayana", "position": "Kanda 6, Sarga 048, Verse 045"}
{"quote": "rajjubandhanabaddhābhiḥ śataghnībhiś ca sarvataḥ vadhyamāno mahākāyo na prābudhyata rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 046"}
{"quote": "vāraṇānāṃ sahasraṃ tu śarīre 'sya pradhāvitam kumbhakarṇas tato buddhaḥ sparśaṃ param abudhyata", "category": "Epic, Ramayana", "book": "Ramayana", "position": "Kanda 6, Sarga 048, Verse 047"}
{"quote": "sa pātyamānair giriśṛṅgavṛkṣair acintayaṃs tān vipulān prahārān nidrākṣayāt kṣudbhayapīḍitaś ca vijṛmbhamāṇaḥ sahasotpapāta", "category": "Epic, Ramayana", "book": "Ramayana", "position": "Kanda 6, Sarga 048, Verse 048"}
{"quote": "sa nāgabhogācalaśṛṅgakalpau vikṣipya bāhū giriśṛṅgasārau vivṛtya vaktraṃ vaḍavāmukhābhaṃ niśācaro 'sau vikṛtaṃ jajṛmbhe", "category": "Epic, Ramayana", "book": "Ramayana", "position": "Kanda 6, Sarga 048, Verse 049"}
{"quote": "tasya jājṛmbhamāṇasya vaktraṃ pātālasaṃnibham dadṛśe meruśṛṅgāgre divākara ivoditaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 050"}
{"quote": "vijṛmbhamāṇo 'tibalaḥ pratibuddho niśācaraḥ niśvāsaś cāsya saṃjajñe parvatād iva mārutaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 051"}
{"quote": "rūpam uttiṣṭhatas tasya kumbhakarṇasya tad babhau tapānte sabalākasya meghasyeva vivarṣataḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 052"}
{"quote": "tasya dīptāgnisadṛśe vidyutsadṛśavarcasī dadṛśāte mahānetre dīptāv iva mahāgrahau", "category": "Epic, Ramayana", "book": "Ramayana", "position": "Kanda 6, Sarga 048, Verse 053"}
{"quote": "ādad bubhukṣito māṃsaṃ śoṇitaṃ tṛṣito 'pibat medaḥ kumbhaṃ ca madyaṃ ca papau śakraripus tadā", "category": "Epic, Ramayana", "book": "Ramayana", "position": "Kanda 6, Sarga 048, Verse 054"}
{"quote": "tatas tṛpta iti jñātvā samutpetur niśācarāḥ śirobhiś ca praṇamyainaṃ sarvataḥ paryavārayan", "category": "Epic, Ramayana", "book": "Ramayana", "position": "Kanda 6, Sarga 048, Verse 055"}
{"quote": "sa sarvān sāntvayām āsa nairṛtān nairṛtarṣabhaḥ bodhanād vismitaś cāpi rākṣasān idam abravīt", "category": "Epic, Ramayana", "book": "Ramayana", "position": "Kanda 6, Sarga 048, Verse 056"}
{"quote": "kimartham aham āhatya bhavadbhiḥ pratibodhitaḥ kaccit sukuśalaṃ rājño bhayaṃ vā neha kiṃ cana", "category": "Epic, Ramayana", "book": "Ramayana", "position": "Kanda 6, Sarga 048, Verse 057"}
{"quote": "atha vā dhruvam anyebhyo bhayaṃ param upasthitam yadartham eva tvaritair bhavadbhiḥ pratibodhitaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 058"}
{"quote": "adya rākṣasarājasya bhayam utpāṭayāmy aham pātayiṣye mahendraṃ vā śātayiṣye tathānalam", "category": "Epic, Ramayana", "book": "Ramayana", "position": "Kanda 6, Sarga 048, Verse 059"}
{"quote": "na hy alpakāraṇe suptaṃ bodhayiṣyati māṃ bhṛśam tad ākhyātārthatattvena matprabodhanakāraṇam", "category": "Epic, Ramayana", "book": "Ramayana", "position": "Kanda 6, Sarga 048, Verse 060"}
{"quote": "evaṃ bruvāṇaṃ saṃrabdhaṃ kumbhakarṇam ariṃdamam yūpākṣaḥ sacivo rājñaḥ kṛtāñjalir uvāca ha", "category": "Epic, Ramayana", "book": "Ramayana", "position": "Kanda 6, Sarga 048, Verse 061"}
{"quote": "na no devakṛtaṃ kiṃ cid bhayam asti kadā cana na daityadānavebhyo vā bhayam asti hi tādṛśam yādṛśaṃ mānuṣaṃ rājan bhayam asmān upasthitam", "category": "Epic, Ramayana", "book": "Ramayana", "position": "Kanda 6, Sarga 048, Verse 062"}
{"quote": "vānaraiḥ parvatākārair laṅkeyaṃ parivāritā sītāharaṇasaṃtaptād rāmān nas tumulaṃ bhayam", "category": "Epic, Ramayana", "book": "Ramayana", "position": "Kanda 6, Sarga 048, Verse 063"}
{"quote": "ekena vānareṇeyaṃ pūrvaṃ dagdhā mahāpurī kumāro nihataś cākṣaḥ sānuyātraḥ sakuñjaraḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 064"}
{"quote": "svayaṃ rakṣo'dhipaś cāpi paulastyo devakaṇṭakaḥ mṛteti saṃyuge muktārāmeṇādityatejasā", "category": "Epic, Ramayana", "book": "Ramayana", "position": "Kanda 6, Sarga 048, Verse 065"}
{"quote": "yan na devaiḥ kṛto rājā nāpi daityair na dānavaiḥ kṛtaḥ sa iha rāmeṇa vimuktaḥ prāṇasaṃśayāt", "category": "Epic, Ramayana", "book": "Ramayana", "position": "Kanda 6, Sarga 048, Verse 066"}
{"quote": "sa yūpākṣavacaḥ śrutvā bhrātur yudhi parājayam kumbhakarṇo vivṛttākṣo yūpākṣam idam abravīt", "category": "Epic, Ramayana", "book": "Ramayana", "position": "Kanda 6, Sarga 048, Verse 067"}
{"quote": "sarvam adyaiva yūpākṣa harisainyaṃ salakṣmaṇam rāghavaṃ ca raṇe hatvā paścād drakṣyāmi rāvaṇam", "category": "Epic, Ramayana", "book": "Ramayana", "position": "Kanda 6, Sarga 048, Verse 068"}
{"quote": "rākṣasāṃs tarpayiṣyāmi harīṇāṃ māṃsaśoṇitaiḥ rāmalakṣmaṇayoś cāpi svayaṃ pāsyāmi śoṇitam", "category": "Epic, Ramayana", "book": "Ramayana", "position": "Kanda 6, Sarga 048, Verse 069"}
{"quote": "tat tasya vākyaṃ bruvato niśamya sagarvitaṃ roṣavivṛddhadoṣam mahodaro nairṛtayodhamukhyaḥ kṛtāñjalir vākyam idaṃ babhāṣe", "category": "Epic, Ramayana", "book": "Ramayana", "position": "Kanda 6, Sarga 048, Verse 070"}
{"quote": "rāvaṇasya vacaḥ śrutvā guṇadoṣu vimṛśya ca paścād api mahābāho śatrūn yudhi vijeṣyasi", "category": "Epic, Ramayana", "book": "Ramayana", "position": "Kanda 6, Sarga 048, Verse 071"}
{"quote": "mahodaravacaḥ śrutvā rākṣasaiḥ parivāritaḥ kumbhakarṇo mahātejāḥ saṃpratasthe mahābalaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 072"}
{"quote": "taṃ samutthāpya bhīmākṣaṃ bhīmarūpaparākramam rākṣasās tvaritā jagmur daśagrīvaniveśanam", "category": "Epic, Ramayana", "book": "Ramayana", "position": "Kanda 6, Sarga 048, Verse 073"}
{"quote": "tato gatvā daśagrīvam āsīnaṃ paramāsane ūcur baddhāñjalipuṭāḥ sarva eva niśācarāḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 074"}
{"quote": "prabuddhaḥ kumbhakarṇo 'sau bhrātā te rākṣasarṣabha kathaṃ tatraiva niryātu drakṣyase tam ihāgatam", "category": "Epic, Ramayana", "book": "Ramayana", "position": "Kanda 6, Sarga 048, Verse 075"}
{"quote": "rāvaṇas tv abravīd dhṛṣṭo yathānyāyaṃ ca pūjitam draṣṭum enam ihecchāmi yathānyāyaṃ ca pūjitam", "category": "Epic, Ramayana", "book": "Ramayana", "position": "Kanda 6, Sarga 048, Verse 076"}
{"quote": "tathety uktvā tu te sarve punar āgamya rākṣasāḥ kumbhakarṇam idaṃ vākyam ūcū rāvaṇacoditāḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 077"}
{"quote": "draṣṭuṃ tvāṃ kāṅkṣate rājā sarvarākṣasapuṃgavaḥ gamane kriyatāṃ buddhir bhrātaraṃ saṃpraharṣaya", "category": "Epic, Ramayana", "book": "Ramayana", "position": "Kanda 6, Sarga 048, Verse 078"}
{"quote": "kumbhakarṇas tu durdharṣo bhrātur ājñāya śāsanam tathety uktvā mahāvīryaḥ śayanād utpapāta ha", "category": "Epic, Ramayana", "book": "Ramayana", "position": "Kanda 6, Sarga 048, Verse 079"}
{"quote": "prakṣālya vadanaṃ hṛṣṭaḥ snātaḥ paramabhūṣitaḥ pipāsus tvarayām āsa pānaṃ balasamīraṇam", "category": "Epic, Ramayana", "book": "Ramayana", "position": "Kanda 6, Sarga 048, Verse 080"}
{"quote": "tatas te tvaritās tasya rājṣasā rāvaṇājñayā madyaṃ bhakṣyāṃś ca vividhān kṣipram evopahārayan", "category": "Epic, Ramayana", "book": "Ramayana", "position": "Kanda 6, Sarga 048, Verse 081"}
{"quote": "pītvā ghaṭasahasraṃ sa gamanāyopacakrame", "category": "Epic, Ramayana", "book": "Ramayana", "position": "Kanda 6, Sarga 048, Verse 082"}
{"quote": "īṣatsamutkaṭo mattas tejobalasamanvitaḥ kumbhakarṇo babhau hṛṣṭaḥ kālāntakayamopamaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 083"}
{"quote": "bhrātuḥ sa bhavanaṃ gacchan rakṣobalasamanvitaḥ kumbhakarṇaḥ padanyāsair akampayata medinīm", "category": "Epic, Ramayana", "book": "Ramayana", "position": "Kanda 6, Sarga 048, Verse 084"}
{"quote": "sa rājamārgaṃ vapuṣā prakāśayan sahasraraśmir dharaṇīm ivāṃśubhiḥ jagāma tatrāñjalimālayā vṛtaḥ śatakratur geham iva svayambhuvaḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 085"}
{"quote": "ke cic charaṇyaṃ śaraṇaṃ sma rāmaṃ vrajanti ke cid vyathitāḥ patanti ke cid diśaḥ sma vyathitāḥ prayānti ke cid bhayārtā bhuvi śerate sma", "category": "Epic, Ramayana", "book": "Ramayana", "position": "Kanda 6, Sarga 048, Verse 086"}
{"quote": "tam adriśṛṅgapratimaṃ kirīṭinaṃ spṛśantam ādityam ivātmatejasā vanaukasaḥ prekṣya vivṛddham adbhutaṃ bhayārditā dudruvire tatas tataḥ", "category": "Epic, Ramayana", "book": "Ramayana", "position": "Kanda 6, Sarga 048, Verse 087"}
{"quote": "tato rāmo mahātejā dhanur ādāya vīryavān kirīṭinaṃ mahākāyaṃ kumbhakarṇaṃ dadarśa ha", "category": "Epic, Ramayana", "book": "Ramayana", "position": "Kanda 6, Sarga 049, Verse 001"}
{"quote": "taṃ dṛṣṭvā rākṣasaśreṣṭhaṃ parvatākāradarśanam kramamāṇam ivākāśaṃ purā nārāyaṇaṃ prabhum", "category": "Epic, Ramayana", "book": "Ramayana", "position": "Kanda 6, Sarga 049, Verse 002"}
{"quote": "satoyāmbudasaṃkāśaṃ kāñcanāṅgadabhūṣaṇam dṛṣṭvā punaḥ pradudrāva vānarāṇāṃ mahācamūḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 003"}
{"quote": "vidrutāṃ vāhinīṃ dṛṣṭvā vardhamānaṃ ca rākṣasaṃ savismayam idaṃ rāmo vibhīṣaṇam uvāca ha", "category": "Epic, Ramayana", "book": "Ramayana", "position": "Kanda 6, Sarga 049, Verse 004"}
{"quote": "ko 'sau parvatasaṃkaśaḥ kirīṭī harilocanaḥ laṅkāyāṃ dṛśyate vīraḥ savidyud iva toyadaḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 005"}
{"quote": "pṛthivyāḥ ketubhūto 'sau mahān eko 'tra dṛśyate yaṃ dṛṣṭvā vānarāḥ sarve vidravanti tatas tataḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 006"}
{"quote": "ācakṣva me mahān ko 'sau rakṣo vā yadi vāsuraḥ na mayaivaṃvidhaṃ bhūtaṃ dṛṣṭapūrvaṃ kadā cana", "category": "Epic, Ramayana", "book": "Ramayana", "position": "Kanda 6, Sarga 049, Verse 007"}
{"quote": "sa pṛṣṭo rājaputreṇa rāmeṇākliṣṭakāriṇā vibhīṣaṇo mahāprājñaḥ kākutstham idam abravīt", "category": "Epic, Ramayana", "book": "Ramayana", "position": "Kanda 6, Sarga 049, Verse 008"}
{"quote": "yena vaivasvato yuddhe vāsavaś ca parājitaḥ saiṣa viśravasaḥ putraḥ kumbhakarṇaḥ pratāpavān", "category": "Epic, Ramayana", "book": "Ramayana", "position": "Kanda 6, Sarga 049, Verse 009"}
{"quote": "etena devā yudhi dānavāś ca yakṣā bhujaṃgāḥ piśitāśanāś ca gandharvavidyādharakiṃnarāś ca sahasraśo rāghava saṃprabhagnāḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 010"}
{"quote": "śūlapāṇiṃ virūpākṣaṃ kumbhakarṇaṃ mahābalam hantuṃ na śekus tridaśāḥ kālo 'yam iti mohitāḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 011"}
{"quote": "prakṛtyā hy eṣa tejasvī kumbhakarṇo mahābalaḥ anyeṣāṃ rākṣasendrāṇāṃ varadānakṛtaṃ balam", "category": "Epic, Ramayana", "book": "Ramayana", "position": "Kanda 6, Sarga 049, Verse 012"}
{"quote": "etena jātamātreṇa kṣudhārtena mahātmanā bhakṣitāni sahasrāṇi sattvānāṃ subahūny api", "category": "Epic, Ramayana", "book": "Ramayana", "position": "Kanda 6, Sarga 049, Verse 013"}
{"quote": "teṣu saṃbhakṣyamāṇeṣu prajā bhayanipīḍitāḥ yānti sma śaraṇaṃ śakraṃ tam apy arthaṃ nyavedayan", "category": "Epic, Ramayana", "book": "Ramayana", "position": "Kanda 6, Sarga 049, Verse 014"}
{"quote": "sa kumbhakarṇaṃ kupito mahendro jaghāna vajreṇa śitena vajrī sa śakravajrābhihato mahātmā cacāla kopāc ca bhṛśaṃ nanāda", "category": "Epic, Ramayana", "book": "Ramayana", "position": "Kanda 6, Sarga 049, Verse 015"}
{"quote": "tasya nānadyamānasya kumbhakarṇasya dhīmataḥ śrutvā ninādaṃ vitrastā bhūyo bhūmir vitatrase", "category": "Epic, Ramayana", "book": "Ramayana", "position": "Kanda 6, Sarga 049, Verse 016"}
{"quote": "tataḥ kopān mahendrasya kumbhakarṇo mahābalaḥ vikṛṣyairāvatād dantaṃ jaghānorasi vāsavam", "category": "Epic, Ramayana", "book": "Ramayana", "position": "Kanda 6, Sarga 049, Verse 017"}
{"quote": "kumbhakarṇaprahārārto vicacāla sa vāsavaḥ tato viṣeduḥ sahasā devabrahmarṣidānavāḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 018"}
{"quote": "prajābhiḥ saha śakraś ca yayau sthānaṃ svayambhuvaḥ kumbhakarṇasya daurātmyaṃ śaśaṃsus te prajāpateḥ prajānāṃ bhakṣaṇaṃ cāpi devānāṃ cāpi dharṣaṇam", "category": "Epic, Ramayana", "book": "Ramayana", "position": "Kanda 6, Sarga 049, Verse 019"}
{"quote": "evaṃ prajā yadi tv eṣa bhakṣayiṣyati nityaśaḥ acireṇaiva kālena śūnyo loko bhaviṣyati", "category": "Epic, Ramayana", "book": "Ramayana", "position": "Kanda 6, Sarga 049, Verse 020"}
{"quote": "vāsavasya vacaḥ śrutvā sarvalokapitāmahaḥ rakṣāṃsy āvāhayām āsa kumbhakarṇaṃ dadarśa ha", "category": "Epic, Ramayana", "book": "Ramayana", "position": "Kanda 6, Sarga 049, Verse 021"}
{"quote": "kumbhakarṇaṃ samīkṣyaiva vitatrāsa prajāpatiḥ dṛṣṭvā niśvasya caivedaṃ svayambhūr idam abravīt", "category": "Epic, Ramayana", "book": "Ramayana", "position": "Kanda 6, Sarga 049, Verse 022"}
{"quote": "dhruvaṃ lokavināśāya paurastyenāsi nirmitaḥ tasmāt tvam adya prabhṛti mṛtakalpaḥ śayiṣyasi brahmaśāpābhibhūto 'tha nipapātāgrataḥ prabhoḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 023"}
{"quote": "tataḥ paramasaṃbhrānto rāvaṇo vākyam abravīt vivṛddhaḥ kāñcano vṛkṣaḥ phalakāle nikṛtyate", "category": "Epic, Ramayana", "book": "Ramayana", "position": "Kanda 6, Sarga 049, Verse 024"}
{"quote": "na naptāraṃ svakaṃ nyāyyaṃ śaptum evaṃ prajāpate na mithyāvacanaś ca tvaṃ svapsyaty eṣa na saṃśayaḥ kālas tu kriyatām asya śayane jāgare tathā", "category": "Epic, Ramayana", "book": "Ramayana", "position": "Kanda 6, Sarga 049, Verse 025"}
{"quote": "rāvaṇasya vacaḥ śrutvā svayambhūr idam abravīt śayitā hy eṣa ṣaṇ māsān ekāhaṃ jāgariṣyati", "category": "Epic, Ramayana", "book": "Ramayana", "position": "Kanda 6, Sarga 049, Verse 026"}
{"quote": "ekenāhnā tv asau vīraś caran bhūmiṃ bubhukṣitaḥ vyāttāsyo bhakṣayel lokān saṃkruddha iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 027"}
{"quote": "so 'sau vyasanam āpannaḥ kumbhakarṇam abodhayat tvatparākramabhītaś ca rājā saṃprati rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 028"}
{"quote": "sa eṣa nirgato vīraḥ śibirād bhīmavikramaḥ vānarān bhṛśasaṃkruddho bhakṣayan paridhāvati", "category": "Epic, Ramayana", "book": "Ramayana", "position": "Kanda 6, Sarga 049, Verse 029"}
{"quote": "kumbhakarṇaṃ samīkṣyaiva harayo vipradudruvuḥ katham enaṃ raṇe kruddhaṃ vārayiṣyanti vānarāḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 030"}
{"quote": "ucyantāṃ vānarāḥ sarve yantram etat samucchritam iti vijñāya harayo bhaviṣyantīha nirbhayāḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 031"}
{"quote": "vibhīṣaṇavacaḥ śrutvā hetumat sumukhodgatam uvāca rāghavo vākyaṃ nīlaṃ senāpatiṃ tadā", "category": "Epic, Ramayana", "book": "Ramayana", "position": "Kanda 6, Sarga 049, Verse 032"}
{"quote": "gaccha sainyāni sarvāṇi vyūhya tiṣṭhasva pāvake dvārāṇy ādāya laṅkāyāś caryāś cāpy atha saṃkramān", "category": "Epic, Ramayana", "book": "Ramayana", "position": "Kanda 6, Sarga 049, Verse 033"}
{"quote": "śailaśṛṅgāṇi vṛkṣāṃś ca śilāś cāpy upasaṃharan tiṣṭhantu vānarāḥ sarve sāyudhāḥ śailapāṇayaḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 034"}
{"quote": "rāghaveṇa samādiṣṭo nīlo haricamūpatiḥ śaśāsa vānarānīkaṃ yathāvat kapikuñjaraḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 035"}
{"quote": "tato gavākṣaḥ śarabho hanumān aṅgado nalaḥ śailaśṛṅgāṇi śailābhā gṛhītvā dvāram abhyayuḥ", "category": "Epic, Ramayana", "book": "Ramayana", "position": "Kanda 6, Sarga 049, Verse 036"}
{"quote": "tato harīṇāṃ tad anīkam ugraṃ rarāja śailodyatavṛkṣahastam gireḥ samīpānugataṃ yathaiva mahan mahāmbhodharajālam ugram", "category": "Epic, Ramayana", "book": "Ramayana", "position": "Kanda 6, Sarga 049, Verse 037"}
{"quote": "sa tu rākṣasaśārdūlo nidrāmadasamākulaḥ rājamārgaṃ śriyā juṣṭaṃ yayau vipulavikramaḥ", "category": "Epic, Ramayana", "book": "Ramayana", "position": "Kanda 6, Sarga 050, Verse 001"}
{"quote": "rākṣasānāṃ sahasraiś ca vṛtaḥ paramadurjayaḥ gṛhebhyaḥ puṣpavarṣeṇa kāryamāṇas tadā yayau", "category": "Epic, Ramayana", "book": "Ramayana", "position": "Kanda 6, Sarga 050, Verse 002"}
{"quote": "sa hemajālavitataṃ bhānubhāsvaradarśanam dadarśa vipulaṃ ramyaṃ rākṣasendraniveśanam", "category": "Epic, Ramayana", "book": "Ramayana", "position": "Kanda 6, Sarga 050, Verse 003"}
{"quote": "sa tat tadā sūrya ivābhrajālaṃ praviśya rakṣo'dhipater niveśanam dadarśa dūre 'grajam āsanasthaṃ svayambhuvaṃ śakra ivāsanastham", "category": "Epic, Ramayana", "book": "Ramayana", "position": "Kanda 6, Sarga 050, Verse 004"}
{"quote": "so 'bhigamya gṛhaṃ bhrātuḥ kakṣyām abhivigāhya ca dadarśodvignam āsīnaṃ vimāne puṣpake gurum", "category": "Epic, Ramayana", "book": "Ramayana", "position": "Kanda 6, Sarga 050, Verse 005"}
{"quote": "atha dṛṣṭvā daśagrīvaḥ kumbhakarṇam upasthitam tūrṇam utthāya saṃhṛṣṭaḥ saṃnikarṣam upānayat", "category": "Epic, Ramayana", "book": "Ramayana", "position": "Kanda 6, Sarga 050, Verse 006"}
{"quote": "athāsīnasya paryaṅke kumbhakarṇo mahābalaḥ bhrātur vavande caraṇāṃ kiṃ kṛtyam iti cābravīt utpatya cainaṃ mudito rāvaṇaḥ pariṣasvaje", "category": "Epic, Ramayana", "book": "Ramayana", "position": "Kanda 6, Sarga 050, Verse 007"}
{"quote": "sa bhrātrā saṃpariṣvakto yathāvac cābhinanditaḥ kumbhakarṇaḥ śubhaṃ divyaṃ pratipede varāsanam", "category": "Epic, Ramayana", "book": "Ramayana", "position": "Kanda 6, Sarga 050, Verse 008"}
{"quote": "sa tadāsanam āśritya kumbhakarṇo mahābalaḥ saṃraktanayanaḥ kopād rāvaṇaṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 050, Verse 009"}
{"quote": "kimartham aham ādṛtya tvayā rājan prabodhitaḥ śaṃsa kasmād bhayaṃ te 'sti ko 'dya preto bhaviṣyati", "category": "Epic, Ramayana", "book": "Ramayana", "position": "Kanda 6, Sarga 050, Verse 010"}
{"quote": "bhrātaraṃ rāvaṇaḥ kruddhaṃ kumbhakarṇam avasthitam īṣat tu parivṛttābhyāṃ netrābhyāṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 050, Verse 011"}
{"quote": "adya te sumahān kālaḥ śayānasya mahābala sukhitas tvaṃ na jānīṣe mama rāmakṛtaṃ bhayam", "category": "Epic, Ramayana", "book": "Ramayana", "position": "Kanda 6, Sarga 050, Verse 012"}
{"quote": "eṣa dāśarathī rāmaḥ sugrīvasahito balī samudraṃ sabalas tīrtvā mūlaṃ naḥ parikṛntati", "category": "Epic, Ramayana", "book": "Ramayana", "position": "Kanda 6, Sarga 050, Verse 013"}
{"quote": "hanta paśyasva laṅkāyā vanāny upavanāni ca setunā sukham āgamya vānaraikārṇavaṃ kṛtam", "category": "Epic, Ramayana", "book": "Ramayana", "position": "Kanda 6, Sarga 050, Verse 014"}
{"quote": "ye rākṣasā mukhyatamā hatās te vānarair yudhi vānarāṇāṃ kṣayaṃ yuddhe na paśyāmi kadā cana", "category": "Epic, Ramayana", "book": "Ramayana", "position": "Kanda 6, Sarga 050, Verse 015"}
{"quote": "sarvakṣapitakośaṃ ca sa tvam abhyavapadya mām trāyasvemāṃ purīṃ laṅkāṃ bālavṛddhāvaśeṣitām", "category": "Epic, Ramayana", "book": "Ramayana", "position": "Kanda 6, Sarga 050, Verse 016"}
{"quote": "bhrātur arthe mahābāho kuru karma suduṣkaram mayaivaṃ noktapūrvo hi kaś cid bhrātaḥ paraṃtapa tvayy asti mama ca snehaḥ parā saṃbhāvanā ca me", "category": "Epic, Ramayana", "book": "Ramayana", "position": "Kanda 6, Sarga 050, Verse 017"}
{"quote": "devāsuravimardeṣu bahuśo rākṣasarṣabha tvayā devāḥ prativyūhya nirjitāś cāsurā yudhi na hi te sarvabhūteṣu dṛśyate sadṛśo balī", "category": "Epic, Ramayana", "book": "Ramayana", "position": "Kanda 6, Sarga 050, Verse 018"}
{"quote": "kuruṣva me priyahitam etad uttamaṃ yathāpriyaṃ priyaraṇabāndhavapriya svatejasā vidhama sapatnavāhinīṃ śaradghanaṃ pavana ivodyato mahān", "category": "Epic, Ramayana", "book": "Ramayana", "position": "Kanda 6, Sarga 050, Verse 019"}
{"quote": "tasya rākṣasarājasya niśamya paridevitam kumbhakarṇo babhāṣe 'tha vacanaṃ prajahāsa ca", "category": "Epic, Ramayana", "book": "Ramayana", "position": "Kanda 6, Sarga 051, Verse 001"}
{"quote": "dṛṣṭo doṣo hi yo 'smābhiḥ purā mantravinirṇaye hiteṣv anabhiyuktena so 'yam āsāditas tvayā", "category": "Epic, Ramayana", "book": "Ramayana", "position": "Kanda 6, Sarga 051, Verse 002"}
{"quote": "śīghraṃ khalv abhyupetaṃ tvāṃ phalaṃ pāpasya karmaṇaḥ nirayeṣv eva patanaṃ yathā duṣkṛtakarmaṇaḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 003"}
{"quote": "prathamaṃ vai mahārāja kṛtyam etad acintitam kevalaṃ vīryadarpeṇa nānubandho vicāritaḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 004"}
{"quote": "yaḥ paścāt pūrvakāryāṇi kuryād aiśvaryam āsthitaḥ pūrvaṃ cottarakāryāṇi na sa veda nayānayau", "category": "Epic, Ramayana", "book": "Ramayana", "position": "Kanda 6, Sarga 051, Verse 005"}
{"quote": "deśakālavihīnāni karmāṇi viparītavat kriyamāṇāni duṣyanti havīṃṣy aprayateṣv iva", "category": "Epic, Ramayana", "book": "Ramayana", "position": "Kanda 6, Sarga 051, Verse 006"}
{"quote": "trayāṇāṃ pañcadhā yogaṃ karmaṇāṃ yaḥ prapaśyati sacivaiḥ samayaṃ kṛtvā sa sabhye vartate pathi", "category": "Epic, Ramayana", "book": "Ramayana", "position": "Kanda 6, Sarga 051, Verse 007"}
{"quote": "yathāgamaṃ ca yo rājā samayaṃ vicikīrṣati budhyate sacivān buddhyā suhṛdaś cānupaśyati", "category": "Epic, Ramayana", "book": "Ramayana", "position": "Kanda 6, Sarga 051, Verse 008"}
{"quote": "dharmam arthaṃ ca kāmaṃ ca sarvān vā rakṣasāṃ pate bhajate puruṣaḥ kāle trīṇi dvandvāni vā punaḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 009"}
{"quote": "triṣu caiteṣu yac chreṣṭhaṃ śrutvā tan nāvabudhyate rājā vā rājamātro vā vyarthaṃ tasya bahuśrutam", "category": "Epic, Ramayana", "book": "Ramayana", "position": "Kanda 6, Sarga 051, Verse 010"}
{"quote": "upapradānaṃ sāntvaṃ vā bhedaṃ kāle ca vikramam yogaṃ ca rakṣasāṃ śreṣṭha tāv ubhau ca nayānayau", "category": "Epic, Ramayana", "book": "Ramayana", "position": "Kanda 6, Sarga 051, Verse 011"}
{"quote": "kāle dharmārthakāmān yaḥ saṃmantrya sacivaiḥ saha niṣevetātmavāṃl loke na sa vyasanam āpnuyāt", "category": "Epic, Ramayana", "book": "Ramayana", "position": "Kanda 6, Sarga 051, Verse 012"}
{"quote": "hitānubandham ālokya kāryākāryam ihātmanaḥ rājā sahārthatattvajñaiḥ sacivaiḥ saha jīvati", "category": "Epic, Ramayana", "book": "Ramayana", "position": "Kanda 6, Sarga 051, Verse 013"}
{"quote": "anabhijñāya śāstrārthān puruṣāḥ paśubuddhayaḥ prāgalbhyād vaktum icchanti mantreṣv abhyantarīkṛtāḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 014"}
{"quote": "aśāstraviduṣāṃ teṣāṃ na kāryam ahitaṃ vacaḥ arthaśāstrānabhijñānāṃ vipulāṃ śriyam icchatām", "category": "Epic, Ramayana", "book": "Ramayana", "position": "Kanda 6, Sarga 051, Verse 015"}
{"quote": "ahitaṃ ca hitākāraṃ dhārṣṭyāj jalpanti ye narāḥ avekṣya mantrabāhyās te kartavyāḥ kṛtyadūṣaṇāḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 016"}
{"quote": "vināśayanto bhartāraṃ sahitāḥ śatrubhir budhaiḥ viparītāni kṛtyāni kārayantīha mantriṇaḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 017"}
{"quote": "tān bhartā mitrasaṃkāśān amitrān mantranirṇaye vyavahāreṇa jānīyāt sacivān upasaṃhitān", "category": "Epic, Ramayana", "book": "Ramayana", "position": "Kanda 6, Sarga 051, Verse 018"}
{"quote": "capalasyeha kṛtyāni sahasānupradhāvataḥ chidram anye prapadyante krauñcasya kham iva dvijāḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 019"}
{"quote": "yo hi śatrum avajñāya nātmānam abhirakṣati avāpnoti hi so 'narthān sthānāc ca vyavaropyate", "category": "Epic, Ramayana", "book": "Ramayana", "position": "Kanda 6, Sarga 051, Verse 020"}
{"quote": "tat tu śrutvā daśagrīvaḥ kumbhakarṇasya bhāṣitam bhrukuṭiṃ caiva saṃcakre kruddhaś cainam uvāca ha", "category": "Epic, Ramayana", "book": "Ramayana", "position": "Kanda 6, Sarga 051, Verse 021"}
{"quote": "mānyo gurur ivācāryaḥ kiṃ māṃ tvam anuśāsati kim evaṃ vākśramaṃ kṛtvā kāle yuktaṃ vidhīyatām", "category": "Epic, Ramayana", "book": "Ramayana", "position": "Kanda 6, Sarga 051, Verse 022"}
{"quote": "vibhramāc cittamohād vā balavīryāśrayeṇa vā nābhipannam idānīṃ yad vyarthās tasya punaḥ kṛthāḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 023"}
{"quote": "asmin kāle tu yad yuktaṃ tad idānīṃ vidhīyatām mamāpanayajaṃ doṣaṃ vikrameṇa samīkuru", "category": "Epic, Ramayana", "book": "Ramayana", "position": "Kanda 6, Sarga 051, Verse 024"}
{"quote": "yadi khalv asti me sneho bhrātṛtvaṃ vāvagacchasi yadi vā kāryam etat te hṛdi kāryatamaṃ matam", "category": "Epic, Ramayana", "book": "Ramayana", "position": "Kanda 6, Sarga 051, Verse 025"}
{"quote": "sa suhṛdyo vipannārthaṃ dīnam abhyavapadyate sa bandhur yo 'panīteṣu sāhāyyāyopakalpate", "category": "Epic, Ramayana", "book": "Ramayana", "position": "Kanda 6, Sarga 051, Verse 026"}
{"quote": "tam athaivaṃ bruvāṇaṃ tu vacanaṃ dhīradāruṇam ruṣṭo 'yam iti vijñāya śanaiḥ ślakṣṇam uvāca ha", "category": "Epic, Ramayana", "book": "Ramayana", "position": "Kanda 6, Sarga 051, Verse 027"}
{"quote": "atīva hi samālakṣya bhrātaraṃ kṣubhitendriyam kumbhakarṇaḥ śanair vākyaṃ babhāṣe parisāntvayan", "category": "Epic, Ramayana", "book": "Ramayana", "position": "Kanda 6, Sarga 051, Verse 028"}
{"quote": "alaṃ rākṣasarājendra saṃtāpam upapadya te roṣaṃ ca saṃparityajya svastho bhavitum arhasi", "category": "Epic, Ramayana", "book": "Ramayana", "position": "Kanda 6, Sarga 051, Verse 029"}
{"quote": "naitan manasi kartavvyaṃ mayi jīvati pārthiva tam ahaṃ nāśayiṣyāmi yatkṛte paritapyase", "category": "Epic, Ramayana", "book": "Ramayana", "position": "Kanda 6, Sarga 051, Verse 030"}
{"quote": "avaśyaṃ tu hitaṃ vācyaṃ sarvāvasthaṃ mayā tava bandhubhāvād abhihitaṃ bhrātṛsnehāc ca pārthiva", "category": "Epic, Ramayana", "book": "Ramayana", "position": "Kanda 6, Sarga 051, Verse 031"}
{"quote": "sadṛśaṃ yat tu kāle 'smin kartuṃ snigdhena bandhunā śatrūṇāṃ kadanaṃ paśya kriyamāṇaṃ mayā raṇe", "category": "Epic, Ramayana", "book": "Ramayana", "position": "Kanda 6, Sarga 051, Verse 032"}
{"quote": "adya paśya mahābāho mayā samaramūrdhani hate rāme saha bhrātrā dravantīṃ harivāhinīm", "category": "Epic, Ramayana", "book": "Ramayana", "position": "Kanda 6, Sarga 051, Verse 033"}
{"quote": "adya rāmasya tad dṛṣṭvā mayānītaṃ raṇāc chiraḥ sukhībhava mahābāho sītā bhavatu duḥkhitā", "category": "Epic, Ramayana", "book": "Ramayana", "position": "Kanda 6, Sarga 051, Verse 034"}
{"quote": "adya rāmasya paśyantu nidhanaṃ sumahat priyam laṅkāyāṃ rākṣasāḥ sarve ye te nihatabāndhavāḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 035"}
{"quote": "adya śokaparītānāṃ svabandhuvadhakāraṇāt śatror yudhi vināśena karomy asrapramārjanam", "category": "Epic, Ramayana", "book": "Ramayana", "position": "Kanda 6, Sarga 051, Verse 036"}
{"quote": "adya parvatasaṃkāśaṃ sasūryam iva toyadam vikīrṇaṃ paśya samare sugrīvaṃ plavageśvaram", "category": "Epic, Ramayana", "book": "Ramayana", "position": "Kanda 6, Sarga 051, Verse 037"}
{"quote": "na paraḥ preṣaṇīyas te yuddhāyātula vikrama aham utsādayiṣyāmi śatrūṃs tava mahābala", "category": "Epic, Ramayana", "book": "Ramayana", "position": "Kanda 6, Sarga 051, Verse 038"}
{"quote": "yadi śakro yadi yamo yadi pāvakamārutau tān ahaṃ yodhayiṣyāmi kubera varuṇāv api", "category": "Epic, Ramayana", "book": "Ramayana", "position": "Kanda 6, Sarga 051, Verse 039"}
{"quote": "girimātraśarīrasya śitaśūladharasya me nardatas tīkṣṇadaṃṣṭrasya bibhīyāc ca puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 040"}
{"quote": "atha vā tyaktaśastrasya mṛdgatas tarasā ripūn na me pratimukhe kaś cic chaktaḥ sthātuṃ jijīviṣuḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 041"}
{"quote": "naiva śaktyā na gadayā nāsinā na śitaiḥ śaraiḥ hastābhyām eva saṃrabdho haniṣyāmy api vajriṇam", "category": "Epic, Ramayana", "book": "Ramayana", "position": "Kanda 6, Sarga 051, Verse 042"}
{"quote": "yadi me muṣṭivegaṃ sa rāghavo 'dya sahiṣyati tataḥ pāsyanti bāṇaughā rudhiraṃ rāghavasya te", "category": "Epic, Ramayana", "book": "Ramayana", "position": "Kanda 6, Sarga 051, Verse 043"}
{"quote": "cintayā bādhyase rājan kimarthaṃ mayi tiṣṭhati so 'haṃ śatruvināśāya tava niryātum udyataḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 044"}
{"quote": "muñca rāmād bhayaṃ rājan haniṣyāmīha saṃyuge rāghavaṃ lakṣmaṇaṃ caiva sugrīvaṃ ca mahābalam asādhāraṇam icchāmi tava dātuṃ mahad yaśaḥ", "category": "Epic, Ramayana", "book": "Ramayana", "position": "Kanda 6, Sarga 051, Verse 045"}
{"quote": "vadhena te dāśaratheḥ sukhāvahaṃ sukhaṃ samāhartum ahaṃ vrajāmi nihatya rāmaṃ sahalakṣmaṇena khādāmi sarvān hariyūthamukhyān", "category": "Epic, Ramayana", "book": "Ramayana", "position": "Kanda 6, Sarga 051, Verse 046"}
{"quote": "ramasva kāmaṃ piba cāgryavāruṇīṃ kuruṣva kṛtyāni vinīyatāṃ jvaraḥ mayādya rāme gamite yamakṣayaṃ cirāya sītā vaśagā bhaviṣyati", "category": "Epic, Ramayana", "book": "Ramayana", "position": "Kanda 6, Sarga 051, Verse 047"}
{"quote": "tad uktam atikāyasya balino bāhuśālinaḥ kumbhakarṇasya vacanaṃ śrutvovāca mahodaraḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 001"}
{"quote": "kumbhakarṇakule jāto dhṛṣṭaḥ prākṛtadarśanaḥ avalipto na śaknoṣi kṛtyaṃ sarvatra veditum", "category": "Epic, Ramayana", "book": "Ramayana", "position": "Kanda 6, Sarga 052, Verse 002"}
{"quote": "na hi rājā na jānīte kumbhakarṇa nayānayau tvaṃ tu kaiśorakād dhṛṣṭaḥ kevalaṃ vaktum icchasi", "category": "Epic, Ramayana", "book": "Ramayana", "position": "Kanda 6, Sarga 052, Verse 003"}
{"quote": "sthānaṃ vṛddhiṃ ca hāniṃ ca deśakālavibhāgavit ātmanaś ca pareṣāṃ ca budhyate rākṣasarṣabha", "category": "Epic, Ramayana", "book": "Ramayana", "position": "Kanda 6, Sarga 052, Verse 004"}
{"quote": "yat tu śakyaṃ balavatā kartuṃ prākṛtabuddhinā anupāsitavṛddhena kaḥ kuryāt tādṛśaṃ budhaḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 005"}
{"quote": "yāṃs tu dharmārthakāmāṃs tvaṃ bravīṣi pṛthag āśrayān anuboddhuṃ svabhāvena na hi lakṣaṇam asti te", "category": "Epic, Ramayana", "book": "Ramayana", "position": "Kanda 6, Sarga 052, Verse 006"}
{"quote": "karma caiva hi sarveṣāṃ kāraṇānāṃ prayojanam śreyaḥ pāpīyasāṃ cātra phalaṃ bhavati karmaṇām", "category": "Epic, Ramayana", "book": "Ramayana", "position": "Kanda 6, Sarga 052, Verse 007"}
{"quote": "niḥśreyasa phalāv eva dharmārthāv itarāv api adharmānarthayoḥ prāptiḥ phalaṃ ca pratyavāyikam", "category": "Epic, Ramayana", "book": "Ramayana", "position": "Kanda 6, Sarga 052, Verse 008"}
{"quote": "aihalaukikapāratryaṃ karma pumbhir niṣevyate karmāṇy api tu kalpyāni labhate kāmam āsthitaḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 009"}
{"quote": "tatra kḷptam idaṃ rājñā hṛdi kāryaṃ mataṃ ca naḥ śatrau hi sāhasaṃ yat syāt kim ivātrāpanīyate", "category": "Epic, Ramayana", "book": "Ramayana", "position": "Kanda 6, Sarga 052, Verse 010"}
{"quote": "ekasyaivābhiyāne tu hetur yaḥ prakṛtas tvayā tatrāpy anupapannaṃ te vakṣyāmi yad asādhu ca", "category": "Epic, Ramayana", "book": "Ramayana", "position": "Kanda 6, Sarga 052, Verse 011"}
{"quote": "yena pūrvaṃ janasthāne bahavo 'tibalā hatāḥ rākṣasā rāghavaṃ taṃ tvaṃ katham eko jayiṣyasi", "category": "Epic, Ramayana", "book": "Ramayana", "position": "Kanda 6, Sarga 052, Verse 012"}
{"quote": "ye purā nirjitās tena janasthāne mahaujasaḥ rākṣasāṃs tān pure sarvān bhītān adyāpi paśyasi", "category": "Epic, Ramayana", "book": "Ramayana", "position": "Kanda 6, Sarga 052, Verse 013"}
{"quote": "taṃ siṃham iva saṃkruddhaṃ rāmaṃ daśarathātmajam sarpaṃ suptam ivābuddhyā prabodhayitum icchasi", "category": "Epic, Ramayana", "book": "Ramayana", "position": "Kanda 6, Sarga 052, Verse 014"}
{"quote": "jvalantaṃ tejasā nityaṃ krodhena ca durāsadam kas taṃ mṛtyum ivāsahyam āsādayitum arhati", "category": "Epic, Ramayana", "book": "Ramayana", "position": "Kanda 6, Sarga 052, Verse 015"}
{"quote": "saṃśayastham idaṃ sarvaṃ śatroḥ pratisamāsane ekasya gamanaṃ tatra na hi me rocate tava", "category": "Epic, Ramayana", "book": "Ramayana", "position": "Kanda 6, Sarga 052, Verse 016"}
{"quote": "hīnārthas tu samṛddhārthaṃ ko ripuṃ prākṛto yathā niścitaṃ jīvitatyāge vaśam ānetum icchati", "category": "Epic, Ramayana", "book": "Ramayana", "position": "Kanda 6, Sarga 052, Verse 017"}
{"quote": "yasya nāsti manuṣyeṣu sadṛśo rākṣasottama katham āśaṃsase yoddhuṃ tulyenendravivasvatoḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 018"}
{"quote": "evam uktvā tu saṃrabdhaṃ kumbhakarṇaṃ mahodaraḥ uvāca rakṣasāṃ madhye rāvaṇo lokarāvaṇam", "category": "Epic, Ramayana", "book": "Ramayana", "position": "Kanda 6, Sarga 052, Verse 019"}
{"quote": "labdhvā punas tāṃ vaidehīṃ kimarthaṃ tvaṃ prajalpasi yadecchasi tadā sītā vaśagā te bhaviṣyati", "category": "Epic, Ramayana", "book": "Ramayana", "position": "Kanda 6, Sarga 052, Verse 020"}
{"quote": "dṛṣṭaḥ kaś cid upāyo me sītopasthānakārakaḥ rucitaś cet svayā buddhyā rākṣaseśvara taṃ śṛṇu", "category": "Epic, Ramayana", "book": "Ramayana", "position": "Kanda 6, Sarga 052, Verse 021"}
{"quote": "ahaṃ dvijihvaḥ saṃhrādī kumbhakarṇo vitardanaḥ pañcarāmavadhāyaite niryāntīty avaghoṣaya", "category": "Epic, Ramayana", "book": "Ramayana", "position": "Kanda 6, Sarga 052, Verse 022"}
{"quote": "tato gatvā vayaṃ yuddhaṃ dāsyāmas tasya yatnataḥ jeṣyāmo yadi te śatrūn nopāyaiḥ kṛtyam asti naḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 023"}
{"quote": "atha jīvati naḥ śatrur vayaṃ ca kṛtasaṃyugāḥ tataḥ samabhipatsyāmo manasā yat samīkṣitum", "category": "Epic, Ramayana", "book": "Ramayana", "position": "Kanda 6, Sarga 052, Verse 024"}
{"quote": "vayaṃ yuddhād ihaiṣyāmo rudhireṇa samukṣitāḥ vidārya svatanuṃ bāṇai rāmanāmāṅkitaiḥ śitaiḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 025"}
{"quote": "bhakṣito rāghavo 'smābhir lakṣmaṇaś ceti vādinaḥ tava pādau grahīṣyāmas tvaṃ naḥ kāma prapūraya", "category": "Epic, Ramayana", "book": "Ramayana", "position": "Kanda 6, Sarga 052, Verse 026"}
{"quote": "tato 'vaghoṣaya pure gajaskandhena pārthiva hato rāmaḥ saha bhrātrā sasainya iti sarvataḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 027"}
{"quote": "prīto nāma tato bhūtvā bhṛtyānāṃ tvam ariṃdama bhogāṃś ca parivārāṃś ca kāmāṃś ca vasudāpaya", "category": "Epic, Ramayana", "book": "Ramayana", "position": "Kanda 6, Sarga 052, Verse 028"}
{"quote": "tato mālyāni vāsāṃsi vīrāṇām anulepanam peyaṃ ca bahu yodhebhyaḥ svayaṃ ca muditaḥ piba", "category": "Epic, Ramayana", "book": "Ramayana", "position": "Kanda 6, Sarga 052, Verse 029"}
{"quote": "tato 'smin bahulībhūte kaulīne sarvato gate praviśyāśvāsya cāpi tvaṃ sītāṃ rahasi sāntvaya dhanadhānyaiś ca kāmaiś ca ratnaiś caināṃ pralobhaya", "category": "Epic, Ramayana", "book": "Ramayana", "position": "Kanda 6, Sarga 052, Verse 030"}
{"quote": "anayopadhayā rājan bhayaśokānubandhayā akāmā tvadvaśaṃ sītā naṣṭanāthā gamiṣyati", "category": "Epic, Ramayana", "book": "Ramayana", "position": "Kanda 6, Sarga 052, Verse 031"}
{"quote": "rañjanīyaṃ hi bhartāraṃ vinaṣṭam avagamya sā nairāśyāt strīlaghutvāc ca tvadvaśaṃ pratipatsyate", "category": "Epic, Ramayana", "book": "Ramayana", "position": "Kanda 6, Sarga 052, Verse 032"}
{"quote": "sā purā sukhasaṃvṛddhā sukhārhā duḥkhakarṣitā tvayy adhīnaḥ sukhaṃ jñātvā sarvathopagamiṣyati", "category": "Epic, Ramayana", "book": "Ramayana", "position": "Kanda 6, Sarga 052, Verse 033"}
{"quote": "etat sunītaṃ mama darśanena rāmaṃ hi dṛṣṭvaiva bhaved anarthaḥ ihaiva te setsyati motsuko bhūr mahān ayuddhena sukhasya lābhaḥ", "category": "Epic, Ramayana", "book": "Ramayana", "position": "Kanda 6, Sarga 052, Verse 034"}
{"quote": "anaṣṭasainyo hy anavāptasaṃśayo ripūn ayuddhena jayañ janādhipa yaśaś ca puṇyaṃ ca mahan mahīpate śriyaṃ ca kīrtiṃ ca ciraṃ samaśnute", "category": "Epic, Ramayana", "book": "Ramayana", "position": "Kanda 6, Sarga 052, Verse 035"}
{"quote": "sa tathoktas tu nirbhartsya kumbhakarṇo mahodaram abravīd rākṣasaśreṣṭhaṃ bhrātaraṃ rāvaṇaṃ tataḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 001"}
{"quote": "so 'haṃ tava bhayaṃ ghoraṃ vadhāt tasya durātmanaḥ rāmasyādya pramārjāmi nirvairas tvaṃ sukhībhava", "category": "Epic, Ramayana", "book": "Ramayana", "position": "Kanda 6, Sarga 053, Verse 002"}
{"quote": "garjanti na vṛthā śūra nirjalā iva toyadāḥ paśya saṃpādyamānaṃ tu garjitaṃ yudhi karmaṇā", "category": "Epic, Ramayana", "book": "Ramayana", "position": "Kanda 6, Sarga 053, Verse 003"}
{"quote": "na marṣayati cātmānaṃ saṃbhāvayati nātmanā adarśayitvā śūrās tu karma kurvanti duṣkaram", "category": "Epic, Ramayana", "book": "Ramayana", "position": "Kanda 6, Sarga 053, Verse 004"}
{"quote": "viklavānām abuddhīnāṃ rājñāṃ paṇḍitamāninām śṛṇvatām ādita idaṃ tvadvidhānāṃ mahodara", "category": "Epic, Ramayana", "book": "Ramayana", "position": "Kanda 6, Sarga 053, Verse 005"}
{"quote": "yuddhe kāpuruṣair nityaṃ bhavadbhiḥ priyavādibhiḥ rājānam anugacchadbhiḥ kṛtyam etad vināśitam", "category": "Epic, Ramayana", "book": "Ramayana", "position": "Kanda 6, Sarga 053, Verse 006"}
{"quote": "rājaśeṣā kṛtā laṅkā kṣīṇaḥ kośo balaṃ hatam rājānam imam āsādya suhṛccihnam amitrakam", "category": "Epic, Ramayana", "book": "Ramayana", "position": "Kanda 6, Sarga 053, Verse 007"}
{"quote": "eṣa niryāmy ahaṃ yuddham udyataḥ śatrunirjaye durnayaṃ bhavatām adya samīkartuṃ mahāhave", "category": "Epic, Ramayana", "book": "Ramayana", "position": "Kanda 6, Sarga 053, Verse 008"}
{"quote": "evam uktavato vākyaṃ kumbhakarṇasya dhīmataḥ pratyuvāca tato vākyaṃ prahasan rākṣasādhipaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 009"}
{"quote": "mahodaro 'yaṃ rāmāt tu paritrasto na saṃśayaḥ na hi rocayate tāta yuddhaṃ yuddhaviśārada", "category": "Epic, Ramayana", "book": "Ramayana", "position": "Kanda 6, Sarga 053, Verse 010"}
{"quote": "kaś cin me tvatsamo nāsti sauhṛdena balena ca gaccha śatruvadhāya tvaṃ kumbhakarṇajayāya ca", "category": "Epic, Ramayana", "book": "Ramayana", "position": "Kanda 6, Sarga 053, Verse 011"}
{"quote": "ādade niśitaṃ śūlaṃ vegāc chatrunibarhaṇaḥ sarvakālāyasaṃ dīptaṃ taptakāñcanabhūṣaṇam", "category": "Epic, Ramayana", "book": "Ramayana", "position": "Kanda 6, Sarga 053, Verse 012"}
{"quote": "indrāśanisamaṃ bhīmaṃ vajrapratimagauravam devadānavagandharvayakṣakiṃnarasūdanam", "category": "Epic, Ramayana", "book": "Ramayana", "position": "Kanda 6, Sarga 053, Verse 013"}
{"quote": "raktamālya mahādāma svataś codgatapāvakam ādāya niśitaṃ śūlaṃ śatruśoṇitarañjitam kumbhakarṇo mahātejā rāvaṇaṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 053, Verse 014"}
{"quote": "gamiṣyāmy aham ekākī tiṣṭhatv iha balaṃ mahat adya tān kṣudhitaḥ kruddho bhakṣayiṣyāmi vānarān", "category": "Epic, Ramayana", "book": "Ramayana", "position": "Kanda 6, Sarga 053, Verse 015"}
{"quote": "kumbhakarṇavacaḥ śrutvā rāvaṇo vākyam abravīt sainyaiḥ parivṛto gaccha śūlamudgalapāṇibhiḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 016"}
{"quote": "vānarā hi mahātmānaḥ śīghrāś ca vyavasāyinaḥ ekākinaṃ pramattaṃ vā nayeyur daśanaiḥ kṣayam", "category": "Epic, Ramayana", "book": "Ramayana", "position": "Kanda 6, Sarga 053, Verse 017"}
{"quote": "tasmāt paramadurdharṣaiḥ sainyaiḥ parivṛto vraja rakṣasām ahitaṃ sarvaṃ śatrupakṣaṃ nisūdaya", "category": "Epic, Ramayana", "book": "Ramayana", "position": "Kanda 6, Sarga 053, Verse 018"}
{"quote": "athāsanāt samutpatya srajaṃ maṇikṛtāntarām ābabandha mahātejāḥ kumbhakarṇasya rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 019"}
{"quote": "aṅgadān aṅgulīveṣṭān varāṇy ābharaṇāni ca hāraṃ ca śaśisaṃkāśam ābabandha mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 020"}
{"quote": "divyāni ca sugandhīni mālyadāmāni rāvaṇaḥ śrotre cāsajjayām āsa śrīmatī cāsya kuṇḍale", "category": "Epic, Ramayana", "book": "Ramayana", "position": "Kanda 6, Sarga 053, Verse 021"}
{"quote": "kāñcanāṅgadakeyūro niṣkābharaṇabhūṣitaḥ kumbhakarṇo bṛhatkarṇaḥ suhuto 'gnir ivābabhau", "category": "Epic, Ramayana", "book": "Ramayana", "position": "Kanda 6, Sarga 053, Verse 022"}
{"quote": "śroṇīsūtreṇa mahatā mecakena virājitaḥ amṛtotpādane naddho bhujaṃgeneva mandaraḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 023"}
{"quote": "sa kāñcanaṃ bhārasahaṃ nivātaṃ vidyutprabhaṃ dīptam ivātmabhāsā ābadhyamānaḥ kavacaṃ rarāja saṃdhyābhrasaṃvīta ivādrirājaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 024"}
{"quote": "sarvābharaṇanaddhāṅgaḥ śūlapāṇiḥ sa rākṣasaḥ trivikramakṛtotsāho nārāyaṇa ivābabhau", "category": "Epic, Ramayana", "book": "Ramayana", "position": "Kanda 6, Sarga 053, Verse 025"}
{"quote": "bhrātaraṃ saṃpariṣvajya kṛtvā cāpi pradakṣiṇam praṇamya śirasā tasmai saṃpratasthe mahābaliḥ tam āśīrbhiḥ praśastābhiḥ preṣayām āsa rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 026"}
{"quote": "śaṅkhadundubhinirghoṣaiḥ sainyaiś cāpi varāyudhaiḥ taṃ gajaiś ca turaṃgaiś ca syandanaiś cāmbudasvanaiḥ anujagmur mahātmānaṃ rathino rathināṃ varam", "category": "Epic, Ramayana", "book": "Ramayana", "position": "Kanda 6, Sarga 053, Verse 027"}
{"quote": "sarpair uṣṭraiḥ kharair aśvaiḥ siṃhadvipamṛgadvijaiḥ anujagmuś ca taṃ ghoraṃ kumbhakarṇaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 053, Verse 028"}
{"quote": "sa puṣpavarṇair avakīryamāṇo dhṛtātapatraḥ śitaśūlapāṇiḥ madotkaṭaḥ śoṇitagandhamatto viniryayau dānavadevaśatruḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 029"}
{"quote": "padātayaś a bahavo mahānādā mahābalāḥ anvayū rākṣasā bhīmā bhīmākṣāḥ śastrapāṇayaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 030"}
{"quote": "raktākṣāḥ sumahākāyā nīlāñjanacayopamāḥ śūrān udyamya khaḍgāṃś ca niśitāṃś ca paraśvadhān", "category": "Epic, Ramayana", "book": "Ramayana", "position": "Kanda 6, Sarga 053, Verse 031"}
{"quote": "bahuvyāmāṃś ca vipulān kṣepaṇīyān durāsadān tālaskandhāṃś ca vipulān kṣepaṇīyān durāsadān", "category": "Epic, Ramayana", "book": "Ramayana", "position": "Kanda 6, Sarga 053, Verse 032"}
{"quote": "athānyad vapur ādāya dāruṇaṃ lomaharṣaṇam niṣpapāta mahātejāḥ kumbhakarṇo mahābalaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 033"}
{"quote": "dhanuḥśataparīṇāhaḥ sa ṣaṭśatasamucchitaḥ raudraḥ śakaṭacakrākṣo mahāparvatasaṃnibhaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 034"}
{"quote": "saṃnipatya ca rakṣāṃsi dagdhaśailopamo mahān kumbhakarṇo mahāvaktraḥ prahasann idam abravīt", "category": "Epic, Ramayana", "book": "Ramayana", "position": "Kanda 6, Sarga 053, Verse 035"}
{"quote": "adya vānaramukhyānāṃ tāni yūthāni bhāgaśaḥ nirdahiṣyāmi saṃkruddhaḥ śalabhān iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 036"}
{"quote": "nāparādhyanti me kāmaṃ vānarā vanacāriṇaḥ jātir asmadvidhānāṃ sā purodyānavibhūṣaṇam", "category": "Epic, Ramayana", "book": "Ramayana", "position": "Kanda 6, Sarga 053, Verse 037"}
{"quote": "purarodhasya mūlaṃ tu rāghavaḥ sahalakṣmaṇaḥ hate tasmin hataṃ sarvaṃ taṃ vadhiṣyāmi saṃyuge", "category": "Epic, Ramayana", "book": "Ramayana", "position": "Kanda 6, Sarga 053, Verse 038"}
{"quote": "evaṃ tasya bruvāṇasya kumbhakarṇasya rākṣasāḥ nādaṃ cakrur mahāghoraṃ kampayanta ivārṇavam", "category": "Epic, Ramayana", "book": "Ramayana", "position": "Kanda 6, Sarga 053, Verse 039"}
{"quote": "tasya niṣpatatas tūrṇaṃ kumbhakarṇasya dhīmataḥ babhūvur ghorarūpāṇi nimittāni samantataḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 040"}
{"quote": "ulkāśaniyutā meghā vineduś ca sudāruṇāḥ sasāgaravanā caiva vasudhā samakampata", "category": "Epic, Ramayana", "book": "Ramayana", "position": "Kanda 6, Sarga 053, Verse 041"}
{"quote": "ghorarūpāḥ śivā neduḥ sajvālakavalair mukhaiḥ maṇḍalāny apasavyāni babandhuś ca vihaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 042"}
{"quote": "niṣpapāta ca gṛdhre 'sya śūle vai pathi gacchataḥ prāsphuran nayanaṃ cāsya savyo bāhur akampata", "category": "Epic, Ramayana", "book": "Ramayana", "position": "Kanda 6, Sarga 053, Verse 043"}
{"quote": "niṣpapāta tadā coklā jvalantī bhīmanisvanā ādityo niṣprabhaś cāsīn na pravāti sukho 'nilaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 044"}
{"quote": "acintayan mahotpātān utthitāṃl lomaharṣaṇān niryayau kumbhakarṇas tu kṛtāntabalacoditaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 045"}
{"quote": "sa laṅghayitvā prākāraṃ padbhyāṃ parvatasaṃnibhaḥ dadarśābhraghanaprakhyaṃ vānarānīkam adbhutam", "category": "Epic, Ramayana", "book": "Ramayana", "position": "Kanda 6, Sarga 053, Verse 046"}
{"quote": "te dṛṣṭvā rākṣasaśreṣṭhaṃ vānarāḥ parvatopamam vāyununnā iva ghanā yayuḥ sarvā diśas tadā", "category": "Epic, Ramayana", "book": "Ramayana", "position": "Kanda 6, Sarga 053, Verse 047"}
{"quote": "tad vānarānīkam atipracaṇḍaṃ diśo dravad bhinnam ivābhrajālam sa kumbhakarṇaḥ samavekṣya harṣān nanāda bhūyo ghanavad ghanābhaḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 048"}
{"quote": "te tasya ghoraṃ ninadaṃ niśamya yathā ninādaṃ divi vāridasya petur dharaṇyāṃ bahavaḥ plavaṃgā nikṛttamūlā iva sālavṛkṣāḥ", "category": "Epic, Ramayana", "book": "Ramayana", "position": "Kanda 6, Sarga 053, Verse 049"}
{"quote": "vipulaparighavān sa kumbhakarṇo ripunidhanāya viniḥsṛto mahātmā kapi gaṇabhayam ādadat subhīmaṃ prabhur iva kiṃkaradaṇḍavān yugānte", "category": "Epic, Ramayana", "book": "Ramayana", "position": "Kanda 6, Sarga 053, Verse 050"}
{"quote": "sa nanāda mahānādaṃ samudram abhinādayan janayann iva nirghātān vidhamann iva parvatān", "category": "Epic, Ramayana", "book": "Ramayana", "position": "Kanda 6, Sarga 054, Verse 001"}
{"quote": "tam avadhyaṃ maghavatā yamena varuṇena ca prekṣya bhīmākṣam āyāntaṃ vānarā vipradudruvuḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 002"}
{"quote": "tāṃs tu vidravato dṛṣṭvā vāliputro 'ṅgado 'bravīt nalaṃ nīlaṃ gavākṣaṃ ca kumudaṃ ca mahābalam", "category": "Epic, Ramayana", "book": "Ramayana", "position": "Kanda 6, Sarga 054, Verse 003"}
{"quote": "ātmānam atra vismṛtya vīryāṇy abhijanāni ca kva gacchata bhayatrastāḥ prākṛtā harayo yathā", "category": "Epic, Ramayana", "book": "Ramayana", "position": "Kanda 6, Sarga 054, Verse 004"}
{"quote": "sādhu saumyā nivartadhvaṃ kiṃ prāṇān parirakṣatha nālaṃ yuddhāya vai rakṣo mahatīyaṃ vibhīṣikāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 005"}
{"quote": "mahatīm utthitām enāṃ rākṣasānāṃ vibhīṣikām vikramād vidhamiṣyāmo nivartadhvaṃ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 006"}
{"quote": "kṛcchreṇa tu samāśvāsya saṃgamya ca tatas tataḥ vṛkṣādrihastā harayaḥ saṃpratasthū raṇājiram", "category": "Epic, Ramayana", "book": "Ramayana", "position": "Kanda 6, Sarga 054, Verse 007"}
{"quote": "te nivṛtya tu saṃkruddhāḥ kumbhakarṇaṃ vanaukasaḥ nijaghnuḥ paramakruddhāḥ samadā iva kuñjarāḥ prāṃśubhir giriśṛṅgaiś ca śilābhiś ca mahābalāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 008"}
{"quote": "pādapaiḥ puṣpitāgraiś ca hanyamāno na kampate tasya gātreṣu patitā bhidyante śataśaḥ śilāḥ pādapāḥ puṣpitāgrāś ca bhagnāḥ petur mahītale", "category": "Epic, Ramayana", "book": "Ramayana", "position": "Kanda 6, Sarga 054, Verse 009"}
{"quote": "so 'pi sainyāni saṃkruddho vānarāṇāṃ mahaujasām mamantha paramāyatto vanāny agnir ivotthitaḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 010"}
{"quote": "lohitārdrās tu bahavaḥ śerate vānararṣabhāḥ nirastāḥ patitā bhūmau tāmrapuṣpā iva drumāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 011"}
{"quote": "laṅghayantaḥ pradhāvanto vānarā nāvalokayan ke cit samudre patitāḥ ke cid gaganam āśritāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 012"}
{"quote": "vadhyamānās tu te vīrā rākṣasena balīyasā sāgaraṃ yena te tīrṇāḥ pathā tenaiva dudruvuḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 013"}
{"quote": "te sthalāni tathā nimnaṃ viṣaṇṇavadanā bhayāt ṛkṣā vṛkṣān samārūḍhāḥ ke cit parvatam āśritāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 014"}
{"quote": "mamajjur arṇave ke cid guhāḥ ke cit samāśritāḥ niṣeduḥ plavagāḥ ke cit ke cin naivāvatasthire", "category": "Epic, Ramayana", "book": "Ramayana", "position": "Kanda 6, Sarga 054, Verse 015"}
{"quote": "tān samīkṣyāṅgado bhaṅgān vānarān idam abravīt avatiṣṭhata yudhyāmo nivartadhvaṃ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 016"}
{"quote": "bhagnānāṃ vo na paśyāmi parigamya mahīm imām sthānaṃ sarve nivartadhvaṃ kiṃ prāṇān parirakṣatha", "category": "Epic, Ramayana", "book": "Ramayana", "position": "Kanda 6, Sarga 054, Verse 017"}
{"quote": "nirāyudhānāṃ dravatām asaṃgagatipauruṣāḥ dārā hy apahasiṣyanti sa vai ghātas tu jīvitām", "category": "Epic, Ramayana", "book": "Ramayana", "position": "Kanda 6, Sarga 054, Verse 018"}
{"quote": "kuleṣu jātāḥ sarve sma vistīrṇeṣu mahatsu ca anāryāḥ khalu yad bhītās tyaktvā vīryaṃ pradhāvata", "category": "Epic, Ramayana", "book": "Ramayana", "position": "Kanda 6, Sarga 054, Verse 019"}
{"quote": "vikatthanāni vo yāni yadā vai janasaṃsadi tāni vaḥ kva ca yatāni sodagrāṇi mahānti ca", "category": "Epic, Ramayana", "book": "Ramayana", "position": "Kanda 6, Sarga 054, Verse 020"}
{"quote": "bhīrupravādāḥ śrūyante yas tu jīvati dhikkṛtaḥ mārgaḥ satpuruṣair juṣṭaḥ sevyatāṃ tyajyatāṃ bhayam", "category": "Epic, Ramayana", "book": "Ramayana", "position": "Kanda 6, Sarga 054, Verse 021"}
{"quote": "śayāmahe vā nihatāḥ pṛthivyām alpajīvitāḥ duṣprāpaṃ brahmalokaṃ vā prāpnumo yudhi sūditāḥ saṃprāpnuyāmaḥ kīrtiṃ vā nihatya śatrum āhave", "category": "Epic, Ramayana", "book": "Ramayana", "position": "Kanda 6, Sarga 054, Verse 022"}
{"quote": "na kumbhakarṇaḥ kākutsthaṃ dṛṣṭvā jīvan gamiṣyati dīpyamānam ivāsādya pataṃgo jvalanaṃ yathā", "category": "Epic, Ramayana", "book": "Ramayana", "position": "Kanda 6, Sarga 054, Verse 023"}
{"quote": "palāyanena coddiṣṭāḥ prāṇān rakṣāmahe vayam ekena bahavo bhagnā yaśo nāśaṃ gamiṣyati", "category": "Epic, Ramayana", "book": "Ramayana", "position": "Kanda 6, Sarga 054, Verse 024"}
{"quote": "evaṃ bruvāṇaṃ taṃ śūram aṅgadaṃ kanakāṅgadam dravamāṇās tato vākyam ūcuḥ śūravigarhitam", "category": "Epic, Ramayana", "book": "Ramayana", "position": "Kanda 6, Sarga 054, Verse 025"}
{"quote": "kṛtaṃ naḥ kadanaṃ ghoraṃ kumbhakarṇena rakṣasā na sthānakālo gacchāmo dayitaṃ jīvitaṃ hi naḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 026"}
{"quote": "etāvad uktvā vacanaṃ sarve te bhejire diśaḥ bhīmaṃ bhīmākṣam āyāntaṃ dṛṣṭvā vānarayūthapāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 027"}
{"quote": "dravamāṇās tu te vīrā aṅgadena valīmukhāḥ sāntvaiś ca bahumānaiś ca tataḥ sarve nivartitāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 028"}
{"quote": "ṛṣabhaśarabhamaindadhūmranīlāḥ kumudasuṣeṇagavākṣarambhatārāḥ dvividapanasavāyuputramukhyās tvaritatarābhimukhaṃ raṇaṃ prayātāḥ", "category": "Epic, Ramayana", "book": "Ramayana", "position": "Kanda 6, Sarga 054, Verse 029"}
{"quote": "te nivṛttā mahākāyāḥ śrutvāṅgadavacas tadā naiṣṭhikīṃ buddhim āsthāya sarve saṃgrāmakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 001"}
{"quote": "samudīritavīryās te samāropitavikramāḥ paryavasthāpitā vākyair aṅgadena valīmukhāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 002"}
{"quote": "prayātāś ca gatā harṣaṃ maraṇe kṛtaniścayāḥ cakruḥ sutumulaṃ yuddhaṃ vānarās tyaktajīvitāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 003"}
{"quote": "atha vṛkṣān mahākāyāḥ sānūni sumahānti ca vānarās tūrṇam udyamya kumbhakarṇam abhidravan", "category": "Epic, Ramayana", "book": "Ramayana", "position": "Kanda 6, Sarga 055, Verse 004"}
{"quote": "sa kumbhakarṇaḥ saṃkruddho gadām udyamya vīryavān ardayan sumahākāyaḥ samantād vyākṣipad ripūn", "category": "Epic, Ramayana", "book": "Ramayana", "position": "Kanda 6, Sarga 055, Verse 005"}
{"quote": "śatāni sapta cāṣṭau ca sahasrāṇi ca vānarāḥ prakīrṇāḥ śerate bhūmau kumbhakarṇena pothitāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 006"}
{"quote": "ṣoḍaśāṣṭau ca daśa ca viṃśat triṃśat tathaiva ca parikṣipya ca bāhubhyāṃ khādan viparidhāvati bhakṣayan bhṛśasaṃkruddho garuḍaḥ pannagān iva", "category": "Epic, Ramayana", "book": "Ramayana", "position": "Kanda 6, Sarga 055, Verse 007"}
{"quote": "hanūmāñ śailaśṛṅgāṇi vṛkṣāṃś ca vividhān bahūn vavarṣa kumbhakarṇasya śirasy ambaram āsthitaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 008"}
{"quote": "tāni parvataśṛṅgāṇi śūlena tu bibheda ha babhañja vṛkṣavarṣaṃ ca kumbhakarṇo mahābalaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 009"}
{"quote": "tato harīṇāṃ tad anīkam ugraṃ dudrāva śūlaṃ niśitaṃ pragṛhya tasthau tato 'syāpatataḥ purastān mahīdharāgraṃ hanumān pragṛhya", "category": "Epic, Ramayana", "book": "Ramayana", "position": "Kanda 6, Sarga 055, Verse 010"}
{"quote": "sa kumbhakarṇaṃ kupito jaghāna vegena śailottamabhīmakāyam sa cukṣubhe tena tadābhibūto medārdragātro rudhirāvasiktaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 011"}
{"quote": "sa śūlam āvidhya taḍitprakāśaṃ giriṃ yathā prajvalitāgraśṛṅgam bāhvantare mārutim ājaghāna guho 'calaṃ krauñcam ivograśaktyā", "category": "Epic, Ramayana", "book": "Ramayana", "position": "Kanda 6, Sarga 055, Verse 012"}
{"quote": "sa śūlanirbhinna mahābhujāntaraḥ pravihvalaḥ śoṇitam udvaman mukhāt nanāda bhīmaṃ hanumān mahāhave yugāntameghastanitasvanopamam", "category": "Epic, Ramayana", "book": "Ramayana", "position": "Kanda 6, Sarga 055, Verse 013"}
{"quote": "tato vineduḥ sahasā prahṛṣṭā rakṣogaṇās taṃ vyathitaṃ samīkṣya plavaṃgamās tu vyathitā bhayārtāḥ pradudruvuḥ saṃyati kumbhakarṇāt", "category": "Epic, Ramayana", "book": "Ramayana", "position": "Kanda 6, Sarga 055, Verse 014"}
{"quote": "nīlaś cikṣepa śailāgraṃ kumbhakarṇāya dhīmate tam āpatantaṃ saṃprekṣya muṣṭinābhijaghāna ha", "category": "Epic, Ramayana", "book": "Ramayana", "position": "Kanda 6, Sarga 055, Verse 015"}
{"quote": "muṣṭiprahārābhihataṃ tac chailāgraṃ vyaśīryata savisphuliṅgaṃ sajvālaṃ nipapāta mahītale", "category": "Epic, Ramayana", "book": "Ramayana", "position": "Kanda 6, Sarga 055, Verse 016"}
{"quote": "ṛṣabhaḥ śarabho nīlo gavākṣo gandhamādanaḥ pañcavānaraśārdūlāḥ kumbhakarṇam upādravan", "category": "Epic, Ramayana", "book": "Ramayana", "position": "Kanda 6, Sarga 055, Verse 017"}
{"quote": "śailair vṛkṣais talaiḥ pādair muṣṭibhiś ca mahābalāḥ kumbhakarṇaṃ mahākāyaṃ sarvato 'bhinijaghnire", "category": "Epic, Ramayana", "book": "Ramayana", "position": "Kanda 6, Sarga 055, Verse 018"}
{"quote": "sparśān iva prahārāṃs tān vedayāno na vivyathe ṛṣabhaṃ tu mahāvegaṃ bāhubhyāṃ pariṣasvaje", "category": "Epic, Ramayana", "book": "Ramayana", "position": "Kanda 6, Sarga 055, Verse 019"}
{"quote": "kumbhakarṇabhujābhyāṃ tu pīḍito vānararṣabhaḥ nipapātarṣabho bhīmaḥ pramukhāgataśoṇitaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 020"}
{"quote": "muṣṭinā śarabhaṃ hatvā jānunā nīlam āhave ājaghāna gavākṣaṃ ca talenendraripus tadā", "category": "Epic, Ramayana", "book": "Ramayana", "position": "Kanda 6, Sarga 055, Verse 021"}
{"quote": "dattapraharavyathitā mumuhuḥ śoṇitokṣitāḥ nipetus te tu medinyāṃ nikṛttā iva kiṃśukāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 022"}
{"quote": "teṣu vānaramukhyeṣu patiteṣu mahātmasu vānarāṇāṃ sahasrāṇi kumbhakarṇaṃ pradudruvuḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 023"}
{"quote": "taṃ śailam iva śailābhāḥ sarve tu plavagarṣabhāḥ samāruhya samutpatya dadaṃśuś ca mahābalāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 024"}
{"quote": "taṃ nakhair daśanaiś cāpi muṣṭibhir jānubhis tathā kumbhakarṇaṃ mahākāyaṃ te jaghnuḥ plavagarṣabhāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 025"}
{"quote": "sa vānarasahasrais tair ācitaḥ parvatopamaḥ rarāja rākṣasavyāghro girir ātmaruhair iva", "category": "Epic, Ramayana", "book": "Ramayana", "position": "Kanda 6, Sarga 055, Verse 026"}
{"quote": "bāhubhyāṃ vānarān sarvān pragṛhya sa mahābalaḥ bhakṣayām āsa saṃkruddho garuḍaḥ pannagān iva", "category": "Epic, Ramayana", "book": "Ramayana", "position": "Kanda 6, Sarga 055, Verse 027"}
{"quote": "prakṣiptāḥ kumbhakarṇena vaktre pātālasaṃnibhe nāsā puṭābhyāṃ nirjagmuḥ karṇābhyāṃ caiva vānarāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 028"}
{"quote": "bhakṣayan bhṛśasaṃkruddho harīn parvatasaṃnibhaḥ babhañja vānarān sarvān saṃkruddho rākṣasottamaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 029"}
{"quote": "māṃsaśoṇitasaṃkledāṃ bhūmiṃ kurvan sa rākṣasaḥ cacāra harisainyeṣu kālāgnir iva mūrchitaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 030"}
{"quote": "vajrahasto yathā śakraḥ pāśahasta ivāntakaḥ śūlahasto babhau tasmin kumbhakarṇo mahābalaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 031"}
{"quote": "yathā śuṣkāṇy araṇyāni grīṣme dahati pāvakaḥ tathā vānarasainyāni kumbhakarṇo vinirdahat", "category": "Epic, Ramayana", "book": "Ramayana", "position": "Kanda 6, Sarga 055, Verse 032"}
{"quote": "tatas te vadhyamānās tu hatayūthā vināyakāḥ vānarā bhayasaṃvignā vinedur visvaraṃ bhṛśam", "category": "Epic, Ramayana", "book": "Ramayana", "position": "Kanda 6, Sarga 055, Verse 033"}
{"quote": "anekaśo vadhyamānāḥ kumbhakarṇena vānarāḥ rāghavaṃ śaraṇaṃ jagmur vyathitāḥ khinnacetasaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 034"}
{"quote": "tam āpatantaṃ saṃprekṣya kumbhakarṇaṃ mahābalam utpapāta tadā vīraḥ sugrīvo vānarādhipaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 035"}
{"quote": "sa parvatāgram utkṣipya samāvidhya mahākapiḥ abhidudrāva vegena kumbhakarṇaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 055, Verse 036"}
{"quote": "tam āpatantaṃ saṃprekṣya kumbhakarṇaḥ plavaṃgamam tasthau vivṛtasarvāṅgo vānarendrasya saṃmukhaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 037"}
{"quote": "kapiśoṇitadigdhāṅgaṃ bhakṣayantaṃ mahākapīn kumbhakarṇaṃ sthitaṃ dṛṣṭvā sugrīvo vākyam abravīt", "category": "Epic, Ramayana", "book": "Ramayana", "position": "Kanda 6, Sarga 055, Verse 038"}
{"quote": "pātitāś ca tvayā vīrāḥ kṛtaṃ karma suduṣkaram bhakṣitāni ca sainyāni prāptaṃ te paramaṃ yaśaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 039"}
{"quote": "tyaja tad vānarānīkaṃ prākṛtaiḥ kiṃ kariṣyasi sahasvaikaṃ nipātaṃ me parvatasyāsya rākṣasa", "category": "Epic, Ramayana", "book": "Ramayana", "position": "Kanda 6, Sarga 055, Verse 040"}
{"quote": "tad vākyaṃ harirājasya sattvadhairyasamanvitam śrutvā rākṣasaśārdūlaḥ kumbhakarṇo 'bravīd vacaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 041"}
{"quote": "prajāpates tu pautras tvaṃ tathaivarkṣarajaḥsutaḥ śrutapauruṣasaṃpannas tasmād garjasi vānara", "category": "Epic, Ramayana", "book": "Ramayana", "position": "Kanda 6, Sarga 055, Verse 042"}
{"quote": "sa kumbhakarṇasya vaco niśamya vyāvidhya śailaṃ sahasā mumoca tenājaghānorasi kumbhakarṇaṃ śailena vajrāśanisaṃnibhena", "category": "Epic, Ramayana", "book": "Ramayana", "position": "Kanda 6, Sarga 055, Verse 043"}
{"quote": "tac chailaśṛṅgaṃ sahasā vikīrṇaṃ bhujāntare tasya tadā viśāle tato viṣeduḥ sahasā plavaṃgamā rakṣogaṇāś cāpi mudā vineduḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 044"}
{"quote": "sa śailaśṛṅgābhihataś cukopa nanāda kopāc ca vivṛtya vaktram vyāvidhya śūlaṃ ca taḍitprakāśaṃ cikṣepa haryṛkṣapater vadhāya", "category": "Epic, Ramayana", "book": "Ramayana", "position": "Kanda 6, Sarga 055, Verse 045"}
{"quote": "tat kumbhakarṇasya bhujapraviddhaṃ śūlaṃ śitaṃ kāñcanadāmajuṣṭam kṣipraṃ samutpatya nigṛhya dorbhyāṃ babhañja vegena suto 'nilasya", "category": "Epic, Ramayana", "book": "Ramayana", "position": "Kanda 6, Sarga 055, Verse 046"}
{"quote": "kṛtaṃ bhārasahasrasya śūlaṃ kālāyasaṃ mahat babhañja janaum āropya prahṛṣṭaḥ plavagarṣabhaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 047"}
{"quote": "sa tat tadā bhagnam avekṣya śūlaṃ cukopa rakṣo'dhipatir mahātmā utpāṭya laṅkāmalayāt sa śṛṅgaṃ jaghāna sugrīvam upetya tena", "category": "Epic, Ramayana", "book": "Ramayana", "position": "Kanda 6, Sarga 055, Verse 048"}
{"quote": "sa śailaśṛṅgābhihato visaṃjñaḥ papāta bhūmau yudhi vānarendraḥ taṃ prekṣya bhūmau patitaṃ visaṃjñaṃ neduḥ prahṛṣṭā yudhi yātudhānāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 049"}
{"quote": "tam abhyupetyādbhutaghoravīryaṃ sa kumbhakarṇo yudhi vānarendram jahāra sugrīvam abhipragṛhya yathānilo megham atipracaṇḍaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 050"}
{"quote": "sa taṃ mahāmeghanikāśarūpam utpāṭya gacchan yudhi kumbhakarṇaḥ rarāja merupratimānarūpo merur yathātyucchritaghoraśṛṅgaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 051"}
{"quote": "tataḥ samutpāṭya jagāma vīraḥ saṃstūyamāno yudhi rākṣasendraiḥ śṛṇvan ninādaṃ tridaśālayānāṃ plavaṃgarājagrahavismitānām", "category": "Epic, Ramayana", "book": "Ramayana", "position": "Kanda 6, Sarga 055, Verse 052"}
{"quote": "tatas tam ādāya tadā sa mene harīndram indropamam indravīryaḥ asmin hṛte sarvam idaṃ hṛtaṃ syāt sarāghavaṃ sainyam itīndraśatruḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 053"}
{"quote": "vidrutāṃ vāhinīṃ dṛṣṭvā vānarāṇāṃ tatas tataḥ kumbhakarṇena sugrīvaṃ gṛhītaṃ cāpi vānaram", "category": "Epic, Ramayana", "book": "Ramayana", "position": "Kanda 6, Sarga 055, Verse 054"}
{"quote": "hanūmāṃś cintayām āsa matimān mārutātmajaḥ evaṃ gṛhīte sugrīve kiṃ kartavyaṃ mayā bhavet", "category": "Epic, Ramayana", "book": "Ramayana", "position": "Kanda 6, Sarga 055, Verse 055"}
{"quote": "yad vai nyāyyaṃ mayā kartuṃ tat kariṣyāmi sarvathā bhūtvā parvatasaṃkāśo nāśayiṣyāmi rākṣasaṃ", "category": "Epic, Ramayana", "book": "Ramayana", "position": "Kanda 6, Sarga 055, Verse 056"}
{"quote": "mayā hate saṃyati kumbhakarṇe mahābale muṣṭiviśīrṇadehe vimocite vānarapārthive ca bhavantu hṛṣṭāḥ pravagāḥ samagrāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 057"}
{"quote": "atha vā svayam apy eṣa mokṣaṃ prāpsyati pārthivaḥ gṛhīto 'yaṃ yadi bhavet tridaśaiḥ sāsuroragaiḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 058"}
{"quote": "manye na tāvad ātmānaṃ budhyate vānarādhipaḥ śailaprahārābhihataḥ kumbhakarṇena saṃyuge", "category": "Epic, Ramayana", "book": "Ramayana", "position": "Kanda 6, Sarga 055, Verse 059"}
{"quote": "ayaṃ muhūrtāt sugrīvo labdhasaṃjño mahāhave ātmano vānarāṇāṃ ca yat pathyaṃ tat kariṣyati", "category": "Epic, Ramayana", "book": "Ramayana", "position": "Kanda 6, Sarga 055, Verse 060"}
{"quote": "mayā tu mokṣitasyāsya sugrīvasya mahātmanaḥ aprītaś ca bhavet kaṣṭā kīrtināśaś ca śāśvataḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 061"}
{"quote": "tasmān muhūrtaṃ kāṅkṣiṣye vikramaṃ pārthivasya naḥ bhinnaṃ ca vānarānīkaṃ tāvad āśvāsayāmy aham", "category": "Epic, Ramayana", "book": "Ramayana", "position": "Kanda 6, Sarga 055, Verse 062"}
{"quote": "ity evaṃ cintayitvā tu hanūmān mārutātmajaḥ bhūyaḥ saṃstambhayām āsa vānarāṇāṃ mahācamūm", "category": "Epic, Ramayana", "book": "Ramayana", "position": "Kanda 6, Sarga 055, Verse 063"}
{"quote": "sa kumbhakarṇo 'tha viveśa laṅkāṃ sphurantam ādāya mahāhariṃ tam vimānacaryāgṛhagopurasthaiḥ puṣpāgryavarṣair avakīryamāṇaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 064"}
{"quote": "tataḥ sa saṃjñām upalabhya kṛcchrād balīyasas tasya bhujāntarasthaḥ avekṣamāṇaḥ purarājamārgaṃ vicintayām āsa muhur mahātmā", "category": "Epic, Ramayana", "book": "Ramayana", "position": "Kanda 6, Sarga 055, Verse 065"}
{"quote": "evaṃ gṛhītena kathaṃ nu nāma śakyaṃ mayā saṃprati kartum adya tathā kariṣyāmi yathā harīṇāṃ bhaviṣyatīṣṭaṃ ca hitaṃ ca kāryam", "category": "Epic, Ramayana", "book": "Ramayana", "position": "Kanda 6, Sarga 055, Verse 066"}
{"quote": "tataḥ karāgraiḥ sahasā sametya rājā harīṇām amarendraśatroḥ nakhaiś ca karṇau daśanaiś ca nāsāṃ dadaṃśa pārśveṣu ca kumbhakarṇam", "category": "Epic, Ramayana", "book": "Ramayana", "position": "Kanda 6, Sarga 055, Verse 067"}
{"quote": "sa kumbhakarṇau hṛtakarṇanāso vidāritas tena vimarditaś ca roṣābhibhūtaḥ kṣatajārdragātraḥ sugrīvam āvidhya pipeṣa bhūmau", "category": "Epic, Ramayana", "book": "Ramayana", "position": "Kanda 6, Sarga 055, Verse 068"}
{"quote": "sa bhūtale bhīmabalābhipiṣṭaḥ surāribhis tair abhihanyamānaḥ jagāma khaṃ vegavad abhyupetya punaś ca rāmeṇa samājagāma", "category": "Epic, Ramayana", "book": "Ramayana", "position": "Kanda 6, Sarga 055, Verse 069"}
{"quote": "karṇanāsā vihīnasya kumbhakarṇo mahābalaḥ rarāja śoṇitotsikto giriḥ prasravaṇair iva", "category": "Epic, Ramayana", "book": "Ramayana", "position": "Kanda 6, Sarga 055, Verse 070"}
{"quote": "tataḥ sa puryāḥ sahasā mahātmā niṣkramya tad vānarasainyam ugram babhakṣa rakṣo yudhi kumbhakarṇaḥ prajā yugāntāgnir iva pradīptaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 071"}
{"quote": "bubhukṣitaḥ śoṇitamāṃsagṛdhnuḥ praviśya tad vānarasainyam ugram cakhāda rakṣāṃsi harīn piśācān ṛkṣāṃś ca mohād yudhi kumbhakarṇaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 072"}
{"quote": "ekaṃ dvau trīn bahūn kruddho vānarān saha rākṣasaiḥ samādāyaikahastena pracikṣepa tvaran mukhe", "category": "Epic, Ramayana", "book": "Ramayana", "position": "Kanda 6, Sarga 055, Verse 073"}
{"quote": "saṃprasravaṃs tadā medaḥ śoṇitaṃ ca mahābalaḥ vadhyamāno nagendrāgrair bhakṣayām āsa vānarān te bhakṣyamāṇā harayo rāmaṃ jagmus tadā gatim", "category": "Epic, Ramayana", "book": "Ramayana", "position": "Kanda 6, Sarga 055, Verse 074"}
{"quote": "tasmin kāle sumitrāyāḥ putraḥ parabalārdanaḥ cakāra lakṣmaṇaḥ kruddho yuddhaṃ parapuraṃjayaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 075"}
{"quote": "sa kumbhakarṇasya śarāñ śarīre sapta vīryavān nicakhānādade cānyān visasarja ca lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 076"}
{"quote": "atikramya ca saumitriṃ kumbhakarṇo mahābalaḥ rāmam evābhidudrāva dārayann iva medinīm", "category": "Epic, Ramayana", "book": "Ramayana", "position": "Kanda 6, Sarga 055, Verse 077"}
{"quote": "atha dāśarathī rāmo raudram astraṃ prayojayan kumbhakarṇasya hṛdaye sasarja niśitāñ śarān", "category": "Epic, Ramayana", "book": "Ramayana", "position": "Kanda 6, Sarga 055, Verse 078"}
{"quote": "tasya rāmeṇa viddhasya sahasābhipradhāvataḥ aṅgāramiśrāḥ kruddhasya mukhān niścerur arciṣaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 079"}
{"quote": "tasyorasi nimagnāś ca śarā barhiṇavāsasaḥ hastāc cāsya paribhraṣṭā papātorvyāṃ mahāgadā", "category": "Epic, Ramayana", "book": "Ramayana", "position": "Kanda 6, Sarga 055, Verse 080"}
{"quote": "sa nirāyudham ātmānaṃ yadā mene mahābalaḥ muṣṭibhyāṃ cāraṇābhyāṃ ca cakāra kadanaṃ mahat", "category": "Epic, Ramayana", "book": "Ramayana", "position": "Kanda 6, Sarga 055, Verse 081"}
{"quote": "sa bāṇair atividdhāṅgaḥ kṣatajena samukṣitaḥ rudhiraṃ parisusrāva giriḥ prasravaṇān iva", "category": "Epic, Ramayana", "book": "Ramayana", "position": "Kanda 6, Sarga 055, Verse 082"}
{"quote": "sa tīvreṇa ca kopena rudhireṇa ca mūrchitaḥ vānarān rākṣasān ṛkṣān khādan viparidhāvati", "category": "Epic, Ramayana", "book": "Ramayana", "position": "Kanda 6, Sarga 055, Verse 083"}
{"quote": "tasmin kāle sa dharmātmā lakṣmaṇo rāmam abravīt kumbhakarṇavadhe yukto yogān parimṛśan bahūn", "category": "Epic, Ramayana", "book": "Ramayana", "position": "Kanda 6, Sarga 055, Verse 084"}
{"quote": "naivāyaṃ vānarān rājan na vijānāti rākṣasān mattaḥ śoṇitagandhena svān parāṃś caiva khādati", "category": "Epic, Ramayana", "book": "Ramayana", "position": "Kanda 6, Sarga 055, Verse 085"}
{"quote": "sādhv enam adhirohantu sarvato vānararṣabhāḥ yūthapāś ca yathāmukhyās tiṣṭhantv asya samantataḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 086"}
{"quote": "apy ayaṃ durmatiḥ kāle gurubhāraprapīḍitaḥ prapatan rākṣaso bhūmau nānyān hanyāt plavaṃgamān", "category": "Epic, Ramayana", "book": "Ramayana", "position": "Kanda 6, Sarga 055, Verse 087"}
{"quote": "tasya tad vacanaṃ śrutvā rājaputrasya dhīmataḥ te samāruruhur hṛṣṭāḥ kumbhakarṇaṃ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 088"}
{"quote": "kumbhakarṇas tu saṃkruddhaḥ samārūḍhaḥ plavaṃgamaiḥ vyadhūnayat tān vegena duṣṭahastīva hastipān", "category": "Epic, Ramayana", "book": "Ramayana", "position": "Kanda 6, Sarga 055, Verse 089"}
{"quote": "tān dṛṣṭvā nirdhūtān rāmo ruṣṭo 'yam iti rākṣasaḥ samutpapāta vegena dhanur uttamam ādade", "category": "Epic, Ramayana", "book": "Ramayana", "position": "Kanda 6, Sarga 055, Verse 090"}
{"quote": "sa cāpam ādāya bhujaṃgakalpaṃ dṛḍhajyam ugraṃ tapanīyacitram harīn samāśvāsya samutpapāta rāmo nibaddhottamatūṇabāṇaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 091"}
{"quote": "sa vānaragaṇais tais tu vṛtaḥ paramadurjayaḥ lakṣmaṇānucaro rāmaḥ saṃpratasthe mahābalaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 092"}
{"quote": "sa dadarśa mahātmānaṃ kirīṭinam ariṃdamam śoṇitāplutasarvāṅgaṃ kumbhakarṇaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 055, Verse 093"}
{"quote": "sarvān samabhidhāvantaṃ yathāruṣṭaṃ diśā gajam mārgamāṇaṃ harīn kruddhaṃ rākṣasaiḥ parivāritam", "category": "Epic, Ramayana", "book": "Ramayana", "position": "Kanda 6, Sarga 055, Verse 094"}
{"quote": "vindhyamandarasaṃkāśaṃ kāñcanāṅgadabhūṣaṇam sravantaṃ rudhiraṃ vaktrād varṣamegham ivotthitam", "category": "Epic, Ramayana", "book": "Ramayana", "position": "Kanda 6, Sarga 055, Verse 095"}
{"quote": "jihvayā parilihyantaṃ śoṇitaṃ śoṇitokṣitam mṛdnantaṃ vānarānīkaṃ kālāntakayamopamam", "category": "Epic, Ramayana", "book": "Ramayana", "position": "Kanda 6, Sarga 055, Verse 096"}
{"quote": "taṃ dṛṣṭvā rākṣasaśreṣṭhaṃ pradīptānalavarcasaṃ visphārayām āsa tadā kārmukaṃ puruṣarṣabhaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 097"}
{"quote": "sa tasya cāpanirghoṣāt kupito nairṛtarṣabhaḥ amṛṣyamāṇas taṃ ghoṣam abhidudrāva rāghavam", "category": "Epic, Ramayana", "book": "Ramayana", "position": "Kanda 6, Sarga 055, Verse 098"}
{"quote": "tatas tu vātoddhatameghakalpaṃ bhujaṃgarājottamabhogabāhum tam āpatantaṃ dharaṇīdharābham uvāca rāmo yudhi kumbhakarṇam", "category": "Epic, Ramayana", "book": "Ramayana", "position": "Kanda 6, Sarga 055, Verse 099"}
{"quote": "āgaccha rakṣo'dhipamā viṣādam avasthito 'haṃ pragṛhītacāpaḥ avehi māṃ śakrasapatna rāmam ayaṃ muhūrtād bhavitā vicetāḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 100"}
{"quote": "rāmo 'yam iti vijñāya jahāsa vikṛtasvanam pātayann iva sarveṣāṃ hṛdayāni vanaukasām", "category": "Epic, Ramayana", "book": "Ramayana", "position": "Kanda 6, Sarga 055, Verse 101"}
{"quote": "prahasya vikṛtaṃ bhīmaṃ sa meghasvanitopamam kumbhakarṇo mahātejā rāghavaṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 055, Verse 102"}
{"quote": "nāhaṃ virādho vijñeyo na kabandhaḥ kharo na ca na vālī na ca mārīcaḥ kumbhakarṇo 'ham āgataḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 103"}
{"quote": "paśya me mudgaraṃ ghoraṃ sarvakālāyasaṃ mahat anena nirjitā devā dānavāś ca mayā purā", "category": "Epic, Ramayana", "book": "Ramayana", "position": "Kanda 6, Sarga 055, Verse 104"}
{"quote": "vikarṇanāsa iti māṃ nāvajñātuṃ tvam arhasi svalpāpi hi na me pīḍā karṇanāsāvināśanāt", "category": "Epic, Ramayana", "book": "Ramayana", "position": "Kanda 6, Sarga 055, Verse 105"}
{"quote": "darśayekṣvākuśārdūla vīryaṃ gātreṣu me laghu tatas tvāṃ bhakṣayiṣyāmi dṛṣṭapauruṣavikramam", "category": "Epic, Ramayana", "book": "Ramayana", "position": "Kanda 6, Sarga 055, Verse 106"}
{"quote": "sa kumbhakarṇasya vaco niśamya rāmaḥ supuṅkhān visasarja bāṇān tair āhato vajrasamapravegair na cukṣubhe na vyathate surāriḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 107"}
{"quote": "yaiḥ sāyakaiḥ sālavarā nikṛttā vālī hato vānarapuṃgavaś ca te kumbhakarṇasya tadā śarīraṃ vajropamā na vyathayāṃ pracakruḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 108"}
{"quote": "sa vāridhārā iva sāyakāṃs tān pibañ śarīreṇa mahendraśatruḥ jaghāna rāmasya śarapravegaṃ vyāvidhya taṃ mudgaram ugravegam", "category": "Epic, Ramayana", "book": "Ramayana", "position": "Kanda 6, Sarga 055, Verse 109"}
{"quote": "tatas tu rakṣaḥ kṣatajānuliptaṃ vitrāsanaṃ devamahācamūnām vyāvidhya taṃ mudgaram ugravegaṃ vidrāvayām āsa camūṃ harīṇām", "category": "Epic, Ramayana", "book": "Ramayana", "position": "Kanda 6, Sarga 055, Verse 110"}
{"quote": "vāyavyam ādāya tato varāstraṃ rāmaḥ pracikṣepa niśācarāya samudgaraṃ tena jahāra bāhuṃ sa kṛttabāhus tumulaṃ nanāda", "category": "Epic, Ramayana", "book": "Ramayana", "position": "Kanda 6, Sarga 055, Verse 111"}
{"quote": "sa tasya bāhur giriśṛṅgakalpaḥ samudgaro rāghavabāṇakṛttaḥ papāta tasmin harirājasainye jaghāna tāṃ vānaravāhinīṃ ca", "category": "Epic, Ramayana", "book": "Ramayana", "position": "Kanda 6, Sarga 055, Verse 112"}
{"quote": "te vānarā bhagnahatāvaśeṣāḥ paryantam āśritya tadā viṣaṇṇāḥ pravepitāṅgā dadṛśuḥ sughoraṃ narendrarakṣo'dhipasaṃnipātam", "category": "Epic, Ramayana", "book": "Ramayana", "position": "Kanda 6, Sarga 055, Verse 113"}
{"quote": "sa kumbhakarṇo 'stranikṛttabāhur mahān nikṛttāgra ivācalendraḥ utpāṭayām āsa kareṇa vṛkṣaṃ tato 'bhidudrāva raṇe narendram", "category": "Epic, Ramayana", "book": "Ramayana", "position": "Kanda 6, Sarga 055, Verse 114"}
{"quote": "taṃ tasya bāhuṃ saha sālavṛkṣaṃ samudyataṃ pannagabhogakalpam aindrāstrayuktena jahāra rāmo bāṇena jāmbūnadacitritena", "category": "Epic, Ramayana", "book": "Ramayana", "position": "Kanda 6, Sarga 055, Verse 115"}
{"quote": "sa kumbhakarṇasya bhujo nikṛttaḥ papāta bhūmau girisaṃnikāśaḥ viveṣṭamāno nijaghāna vṛkṣāñ śailāñ śilāvānararākṣasāṃś ca", "category": "Epic, Ramayana", "book": "Ramayana", "position": "Kanda 6, Sarga 055, Verse 116"}
{"quote": "taṃ chinnabāhuṃ samavekṣya rāmaḥ samāpatantaṃ sahasā nadantam dvāv ardhacandrau niśitau pragṛhya ciccheda pādau yudhi rākṣasasya", "category": "Epic, Ramayana", "book": "Ramayana", "position": "Kanda 6, Sarga 055, Verse 117"}
{"quote": "nikṛttabāhur vinikṛttapādo vidārya vaktraṃ vaḍavāmukhābham dudrāva rāmaṃ sahasābhigarjan rāhur yathā candram ivāntarikṣe", "category": "Epic, Ramayana", "book": "Ramayana", "position": "Kanda 6, Sarga 055, Verse 118"}
{"quote": "apūrayat tasya mukhaṃ śitāgrai rāmaḥ śarair hemapinaddhapuṅkhaiḥ sa pūrṇavaktro na śaśāka vaktuṃ cukūja kṛcchreṇa mumoha cāpi", "category": "Epic, Ramayana", "book": "Ramayana", "position": "Kanda 6, Sarga 055, Verse 119"}
{"quote": "athādade sūryamarīcikalpaṃ sa brahmadaṇḍāntakakālakalpam ariṣṭam aindraṃ niśitaṃ supuṅkhaṃ rāmaḥ śaraṃ mārutatulyavegam", "category": "Epic, Ramayana", "book": "Ramayana", "position": "Kanda 6, Sarga 055, Verse 120"}
{"quote": "taṃ vajrajāmbūnadacārupuṅkhaṃ pradīptasūryajvalanaprakāśam mahendravajrāśanitulyavegaṃ rāmaḥ pracikṣepa niśācarāya", "category": "Epic, Ramayana", "book": "Ramayana", "position": "Kanda 6, Sarga 055, Verse 121"}
{"quote": "sa sāyako rāghavabāhucodito diśaḥ svabhāsā daśa saṃprakāśayan vidhūmavaiśvānaradīptadarśano jagāma śakrāśanitulyavikramaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 122"}
{"quote": "sa tan mahāparvatakūṭasaṃnibhaṃ vivṛttadaṃṣṭraṃ calacārukuṇḍalam cakarta rakṣo'dhipateḥ śiras tadā yathaiva vṛtrasya purā puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 123"}
{"quote": "tad rāmabāṇābhihataṃ papāta rakṣaḥśiraḥ parvatasaṃnikāśam babhañja caryāgṛhagopurāṇi prākāram uccaṃ tam apātayac ca", "category": "Epic, Ramayana", "book": "Ramayana", "position": "Kanda 6, Sarga 055, Verse 124"}
{"quote": "tac cātikāyaṃ himavatprakāśaṃ rakṣas tadā toyanidhau papāta grāhān mahāmīnacayān bhujaṃgamān mamarda bhūmiṃ ca tathā viveśa", "category": "Epic, Ramayana", "book": "Ramayana", "position": "Kanda 6, Sarga 055, Verse 125"}
{"quote": "tasmir hate brāhmaṇadevaśatrau mahābale saṃyati kumbhakarṇe cacāla bhūr bhūmidharāś ca sarve harṣāc ca devās tumulaṃ praṇeduḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 126"}
{"quote": "tatas tu devarṣimaharṣipannagāḥ surāś ca bhūtāni suparṇaguhyakāḥ sayakṣagandharvagaṇā nabhogatāḥ praharṣitā rāma parākrameṇa", "category": "Epic, Ramayana", "book": "Ramayana", "position": "Kanda 6, Sarga 055, Verse 127"}
{"quote": "praharṣam īyur bahavas tu vānarāḥ prabuddhapadmapratimair ivānanaiḥ apūjayan rāghavam iṣṭabhāginaṃ hate ripau bhīmabale durāsade", "category": "Epic, Ramayana", "book": "Ramayana", "position": "Kanda 6, Sarga 055, Verse 128"}
{"quote": "sa kumbhakarṇaṃ surasainyamardanaṃ mahatsu yuddheṣv aparājitaśramam nananda hatvā bharatāgrajo raṇe mahāsuraṃ vṛtram ivāmarādhipaḥ", "category": "Epic, Ramayana", "book": "Ramayana", "position": "Kanda 6, Sarga 055, Verse 129"}
{"quote": "kumbhakarṇaṃ hataṃ dṛṣṭvā rāghaveṇa mahātmanā rākṣasā rākṣasendrāya rāvaṇāya nyavedayan", "category": "Epic, Ramayana", "book": "Ramayana", "position": "Kanda 6, Sarga 056, Verse 001"}
{"quote": "śrutvā vinihataṃ saṃkhye kumbhakarṇaṃ mahābalam rāvaṇaḥ śokasaṃtapto mumoha ca papāta ca", "category": "Epic, Ramayana", "book": "Ramayana", "position": "Kanda 6, Sarga 056, Verse 002"}
{"quote": "pitṛvyaṃ nihataṃ śrutvā devāntakanarāntakau triśirāś cātikāyaś ca ruruduḥ śokapīḍitāḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 003"}
{"quote": "bhrātaraṃ nihataṃ śrutvā rāmeṇākliṣṭakarmaṇā mahodaramahāpārśvau śokākrāntau babhūvatuḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 004"}
{"quote": "tataḥ kṛcchrāt samāsādya saṃjñāṃ rākṣasapuṃgavaḥ kumbhakarṇavadhād dīno vilalāpa sa rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 005"}
{"quote": "hā vīra ripudarpaghna kumbhakarṇa mahābala śatrusainyaṃ pratāpyaikaḥ kva māṃ saṃtyajya gacchasi", "category": "Epic, Ramayana", "book": "Ramayana", "position": "Kanda 6, Sarga 056, Verse 006"}
{"quote": "idānīṃ khalv ahaṃ nāsmi yasya me patito bhujaḥ dakṣiṇo yaṃ samāśritya na bibhemi surāsurān", "category": "Epic, Ramayana", "book": "Ramayana", "position": "Kanda 6, Sarga 056, Verse 007"}
{"quote": "katham evaṃvidho vīro devadānavadarpahā kālāgnipratimo hy adya rāghaveṇa raṇe hataḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 008"}
{"quote": "yasya te vajraniṣpeṣo na kuryād vyasanaṃ sadā sa kathaṃ rāmabāṇārtaḥ prasupto 'si mahītale", "category": "Epic, Ramayana", "book": "Ramayana", "position": "Kanda 6, Sarga 056, Verse 009"}
{"quote": "ete devagaṇāḥ sārdham ṛṣibhir gagane sthitāḥ nihataṃ tvāṃ raṇe dṛṣṭvā ninadanti praharṣitāḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 010"}
{"quote": "dhruvam adyaiva saṃhṛṣṭā labdhalakṣyāḥ plavaṃgamāḥ ārokṣyantīha durgāṇi laṅkādvārāṇi sarvaśaḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 011"}
{"quote": "rājyena nāsti me kāryaṃ kiṃ kariṣyāmi sītayā kumbhakarṇavihīnasya jīvite nāsti me ratiḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 012"}
{"quote": "yady ahaṃ bhrātṛhantāraṃ na hanmi yudhi rāghavam nanu me maraṇaṃ śreyo na cedaṃ vyarthajīvitam", "category": "Epic, Ramayana", "book": "Ramayana", "position": "Kanda 6, Sarga 056, Verse 013"}
{"quote": "adyaiva taṃ gamiṣyāmi deśaṃ yatrānujo mama na hi bhrātṝn samutsṛjya kṣaṇaṃ jīvitum utsahe", "category": "Epic, Ramayana", "book": "Ramayana", "position": "Kanda 6, Sarga 056, Verse 014"}
{"quote": "devā hi māṃ hasiṣyanti dṛṣṭvā pūrvāpakāriṇam katham indraṃ jayiṣyāmi kumbhakarṇahate tvayi", "category": "Epic, Ramayana", "book": "Ramayana", "position": "Kanda 6, Sarga 056, Verse 015"}
{"quote": "tad idaṃ mām anuprāptaṃ vibhīṣaṇavacaḥ śubham yad ajñānān mayā tasya na gṛhītaṃ mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 016"}
{"quote": "vibhīṣaṇavaco yāvat kumbhakarṇaprahastayoḥ vināśo 'yaṃ samutpanno māṃ vrīḍayati dāruṇaḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 017"}
{"quote": "tasyāyaṃ karmaṇaḥ prāto vipāko mama śokadaḥ yan mayā dhārmikaḥ śrīmān sa nirasto vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 056, Verse 018"}
{"quote": "iti bahuvidham ākulāntarātmā kṛpaṇam atīva vilapya kumbhakarṇam nyapatad atha daśānano bhṛśārtas tam anujam indraripuṃ hataṃ viditvā", "category": "Epic, Ramayana", "book": "Ramayana", "position": "Kanda 6, Sarga 056, Verse 019"}
{"quote": "evaṃ vilapamānasya rāvaṇasya durātmanaḥ śrutvā śokābhitaptasya triśirā vākyam abravīt", "category": "Epic, Ramayana", "book": "Ramayana", "position": "Kanda 6, Sarga 057, Verse 001"}
{"quote": "evam eva mahāvīryo hato nas tāta madhyamaḥ na tu satpuruṣā rājan vilapanti yathā bhavān", "category": "Epic, Ramayana", "book": "Ramayana", "position": "Kanda 6, Sarga 057, Verse 002"}
{"quote": "nūnaṃ tribhuvaṇasyāpi paryāptas tvam asi prabho sa kasmāt prākṛta iva śokasyātmānam īdṛśam", "category": "Epic, Ramayana", "book": "Ramayana", "position": "Kanda 6, Sarga 057, Verse 003"}
{"quote": "brahmadattāsti te śaktiḥ kavacaḥ sāyako dhanuḥ sahasrakharasaṃyukto ratho meghasamasvanaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 004"}
{"quote": "tvayāsakṛd viśastreṇa viśastā devadānavāḥ sa sarvāyudhasaṃpanno rāghavaṃ śāstum arhasi", "category": "Epic, Ramayana", "book": "Ramayana", "position": "Kanda 6, Sarga 057, Verse 005"}
{"quote": "kāmaṃ tiṣṭha mahārājanirgamiṣyāmy ahaṃ raṇam uddhariṣyāmi te śatrūn garuḍaḥ pannagān iha", "category": "Epic, Ramayana", "book": "Ramayana", "position": "Kanda 6, Sarga 057, Verse 006"}
{"quote": "śambaro devarājena narako viṣṇunā yathā tathādya śayitā rāmo mayā yudhi nipātitaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 007"}
{"quote": "śrutvā triśiraso vākyaṃ rāvaṇo rākṣasādhipaḥ punar jātam ivātmānaṃ manyate kālacoditaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 008"}
{"quote": "śrutvā triśiraso vākyaṃ devāntakanarāntakau atikāyaś ca tejasvī babhūvur yuddhaharṣitāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 009"}
{"quote": "tato 'ham aham ity evaṃ garjanto nairṛtarṣabhāḥ rāvaṇasya sutā vīrāḥ śakratulyaparākramāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 010"}
{"quote": "antarikṣacarāḥ sarve sarve māyā viśāradāḥ sarve tridaśadarpaghnāḥ sarve ca raṇadurmadāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 011"}
{"quote": "sarve 'strabalasaṃpannāḥ sarve vistīrṇa kīrtayaḥ sarve samaram āsādya na śrūyante sma nirjitāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 012"}
{"quote": "sarve 'straviduṣo vīrāḥ sarve yuddhaviśāradāḥ sarve pravarajijñānāḥ sarve labdhavarās tathā", "category": "Epic, Ramayana", "book": "Ramayana", "position": "Kanda 6, Sarga 057, Verse 013"}
{"quote": "sa tais tathā bhāskaratulyavarcasaiḥ sutair vṛtaḥ śatrubalapramardanaiḥ rarāja rājā maghavān yathāmarair vṛto mahādānavadarpanāśanaiḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 014"}
{"quote": "sa putrān saṃpariṣvajya bhūṣayitvā ca bhūṣaṇaiḥ āśīrbhiś ca praśastābhiḥ preṣayām āsa saṃyuge", "category": "Epic, Ramayana", "book": "Ramayana", "position": "Kanda 6, Sarga 057, Verse 015"}
{"quote": "mahodaramahāpārśvau bhrātarau cāpi rāvaṇaḥ rakṣaṇārthaṃ kumārāṇāṃ preṣayām āsa saṃyuge", "category": "Epic, Ramayana", "book": "Ramayana", "position": "Kanda 6, Sarga 057, Verse 016"}
{"quote": "te 'bhivādya mahātmānaṃ rāvaṇaṃ ripurāvaṇam kṛtvā pradakṣiṇaṃ caiva mahākāyāḥ pratasthire", "category": "Epic, Ramayana", "book": "Ramayana", "position": "Kanda 6, Sarga 057, Verse 017"}
{"quote": "sarvauṣadhībhir gandhaiś ca samālabhya mahābalāḥ nirjagmur nairṛtaśreṣṭhāḥ ṣaḍ ete yuddhakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 018"}
{"quote": "tataḥ sudarśanaṃ nāma nīlajīmūtasaṃnibham airāvatakule jātam āruroha mahodaraḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 019"}
{"quote": "sarvāyudhasamāyuktaṃ tūṇībhiś ca svalaṃkṛtam rarāja gajam āsthāya savitevāstamūrdhani", "category": "Epic, Ramayana", "book": "Ramayana", "position": "Kanda 6, Sarga 057, Verse 020"}
{"quote": "hayottamasamāyuktaṃ sarvāyudhasamākulam āruroha rathaśreṣṭhaṃ triśirā rāvaṇātmajaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 021"}
{"quote": "triśirā ratham āsthāya virarāja dhanurdharaḥ savidyudulkaḥ sajvālaḥ sendracāpa ivāmbudaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 022"}
{"quote": "tribhiḥ kirīṭais triśirāḥ śuśubhe sa rathottame himavān iva śailendras tribhiḥ kāñcanaparvataiḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 023"}
{"quote": "atikāyo 'pi tejasvī rākṣasendrasutas tadā āruroha rathaśreṣṭhaṃ śreṣṭhaḥ sarvadhanuṣmatām", "category": "Epic, Ramayana", "book": "Ramayana", "position": "Kanda 6, Sarga 057, Verse 024"}
{"quote": "sucakrākṣaṃ susaṃyuktaṃ sānukarṣaṃ sakūbaram tūṇībāṇāsanair dīptaṃ prāsāsi parighākulam", "category": "Epic, Ramayana", "book": "Ramayana", "position": "Kanda 6, Sarga 057, Verse 025"}
{"quote": "sa kāñcanavicitreṇa kirīṭena virājatā bhūṣaṇaiś ca babhau meruḥ prabhābhir iva bhāsvaraḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 026"}
{"quote": "sa rarāja rathe tasmin rājasūnur mahābalaḥ vṛto nairṛtaśārdūlair vajrapāṇir ivāmaraiḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 027"}
{"quote": "hayam uccaiḥśravaḥ prakhyaṃ śvetaṃ kanakabhūṣaṇam manojavaṃ mahākāyam āruroha narāntakaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 028"}
{"quote": "gṛhītvā prāsam uklābhaṃ virarāja narāntakaḥ śaktim ādāya tejasvī guhaḥ śatruṣv ivāhave", "category": "Epic, Ramayana", "book": "Ramayana", "position": "Kanda 6, Sarga 057, Verse 029"}
{"quote": "devāntakaḥ samādāya parighaṃ vajrabhūṣaṇam parigṛhya giriṃ dorbhyāṃ vapur viṣṇor viḍambayan", "category": "Epic, Ramayana", "book": "Ramayana", "position": "Kanda 6, Sarga 057, Verse 030"}
{"quote": "mahāpārśvo mahātejā gadām ādāya vīryavān virarāja gadāpāṇiḥ kubera iva saṃyuge", "category": "Epic, Ramayana", "book": "Ramayana", "position": "Kanda 6, Sarga 057, Verse 031"}
{"quote": "te pratasthur mahātmāno balair apratimair vṛtāḥ surā ivāmarāvatyāṃ balair apratimair vṛtāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 032"}
{"quote": "tān gajaiś ca turaṃgaiś ca rathaiś cāmbudanisvanaiḥ anujagmur mahātmāno rākṣasāḥ pravarāyudhāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 033"}
{"quote": "te virejur mahātmāno kumārāḥ sūryavarcasaḥ kirīṭinaḥ śriyā juṣṭā grahā dīptā ivāmbare", "category": "Epic, Ramayana", "book": "Ramayana", "position": "Kanda 6, Sarga 057, Verse 034"}
{"quote": "pragṛhītā babhau teṣāṃ chatrāṇām āvaliḥ sitā śāradābhrapratīkāśāṃ haṃsāvalir ivāmbare", "category": "Epic, Ramayana", "book": "Ramayana", "position": "Kanda 6, Sarga 057, Verse 035"}
{"quote": "maraṇaṃ vāpi niścitya śatrūṇāṃ vā parājayam iti kṛtvā matiṃ vīrā nirjagmuḥ saṃyugārthinaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 036"}
{"quote": "jagarjuś ca praṇeduś ca cikṣipuś cāpi sāyakān jahṛṣuś ca mahātmāno niryānto yuddhadurmadāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 037"}
{"quote": "kṣveḍitāsphoṭaninadaiḥ saṃcacāleva medinī rakṣasāṃ siṃhanādaiś ca pusphoṭeva tadāmbaram", "category": "Epic, Ramayana", "book": "Ramayana", "position": "Kanda 6, Sarga 057, Verse 038"}
{"quote": "te 'bhiniṣkramya muditā rākṣasendrā mahābalāḥ dadṛśur vānarānīkaṃ samudyataśilānagam", "category": "Epic, Ramayana", "book": "Ramayana", "position": "Kanda 6, Sarga 057, Verse 039"}
{"quote": "harayo 'pi mahātmāno dadṛśur nairṛtaṃ balam hastyaśvarathasaṃbādhaṃ kiṅkiṇīśatanāditam", "category": "Epic, Ramayana", "book": "Ramayana", "position": "Kanda 6, Sarga 057, Verse 040"}
{"quote": "nīlajīmūtasaṃkāśaṃ samudyatamahāyudham dīptānalaraviprakhyair nairṛtaiḥ sarvato vṛtam", "category": "Epic, Ramayana", "book": "Ramayana", "position": "Kanda 6, Sarga 057, Verse 041"}
{"quote": "tad dṛṣṭvā balam āyāntaṃ labdhalakṣyāḥ plavaṃgamāḥ samudyatamahāśailāḥ saṃpraṇedur muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 042"}
{"quote": "tataḥ samudghuṣṭaravaṃ niśamya rakṣogaṇā vānarayūthapānām amṛṣyamāṇāḥ paraharṣam ugraṃ mahābalā bhīmataraṃ vineduḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 043"}
{"quote": "te rākṣasabalaṃ ghoraṃ praviśya hariyūthapāḥ vicerur udyataiḥ śailair nagāḥ śikhariṇo yathā", "category": "Epic, Ramayana", "book": "Ramayana", "position": "Kanda 6, Sarga 057, Verse 044"}
{"quote": "ke cid ākāśam āviśya ke cid urvyāṃ plavaṃgamāḥ rakṣaḥsainyeṣu saṃkruddhāś cerur drumaśilāyudhāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 045"}
{"quote": "te pādapaśilāśailaiś cakrur vṛṣṭim anuttamām bāṇaughair vāryamāṇāś ca harayo bhīmavikramāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 046"}
{"quote": "siṃhanādān vineduś ca raṇe rākṣasavānarāḥ śilābhiś cūrṇayām āsur yātudhānān plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 047"}
{"quote": "nijaghnuḥ saṃyuge kruddhāḥ kavacābharaṇāvṛtān ke cid rathagatān vīrān gajavājigatān api", "category": "Epic, Ramayana", "book": "Ramayana", "position": "Kanda 6, Sarga 057, Verse 048"}
{"quote": "nijaghnuḥ sahasāplutya yātudhānān plavaṃgamāḥ śailaśṛṅganipātaiś ca muṣṭibhir vāntalocanāḥ celuḥ petuś ca neduś ca tatra rākṣasapuṃgavāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 049"}
{"quote": "tataḥ śailaiś ca khaḍgaiś ca visṛṣṭair harirākṣasaiḥ muhūrtenāvṛtā bhūmir abhavac choṇitāplutā", "category": "Epic, Ramayana", "book": "Ramayana", "position": "Kanda 6, Sarga 057, Verse 050"}
{"quote": "vikīrṇaparvatākārai rakṣobhir arimardanaiḥ ākṣiptāḥ kṣipyamāṇāś ca bhagnaśūlāś ca vānaraiḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 051"}
{"quote": "vānarān vānarair eva jagnus te rajanīcarāḥ rākṣasān rākṣasair eva jaghnus te vānarā api", "category": "Epic, Ramayana", "book": "Ramayana", "position": "Kanda 6, Sarga 057, Verse 052"}
{"quote": "ākṣipya ca śilās teṣāṃ nijaghnū rākṣasā harīn teṣāṃ cācchidya śastrāṇi jaghnū rakṣāṃsi vānarāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 053"}
{"quote": "nijaghnuḥ śailaśūlāstrair vibhiduś ca parasparam siṃhanādān vineduś ca raṇe vānararākṣasāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 054"}
{"quote": "chinnavarmatanutrāṇā rākṣasā vānarair hatāḥ rudhiraṃ prasrutās tatra rasasāram iva drumāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 055"}
{"quote": "rathena ca rathaṃ cāpi vāraṇena ca vāraṇam hayena ca hayaṃ ke cin nijaghnur vānarā raṇe", "category": "Epic, Ramayana", "book": "Ramayana", "position": "Kanda 6, Sarga 057, Verse 056"}
{"quote": "kṣuraprair ardhacandraiś ca bhallaiś ca niśitaiḥ śaraiḥ rākṣasā vānarendrāṇāṃ cicchiduḥ pādapāñ śilāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 057"}
{"quote": "vikīrṇaiḥ parvatāgraiś ca drumaiś chinnaiś ca saṃyuge hataiś ca kapirakṣobhir durgamā vasudhābhavat", "category": "Epic, Ramayana", "book": "Ramayana", "position": "Kanda 6, Sarga 057, Verse 058"}
{"quote": "tasmin pravṛtte tumule vimarde prahṛṣyamāṇeṣu valī mukheṣu nipātyamāneṣu ca rākṣaseṣu maharṣayo devagaṇāś ca neduḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 059"}
{"quote": "tato hayaṃ mārutatulyavegam āruhya śaktiṃ niśitāṃ pragṛhya narāntako vānararājasainyaṃ mahārṇavaṃ mīna ivāviveśa", "category": "Epic, Ramayana", "book": "Ramayana", "position": "Kanda 6, Sarga 057, Verse 060"}
{"quote": "sa vānarān saptaśatāni vīraḥ prāsena dīptena vinirbibheda ekaḥ kṣaṇenendraripur mahātmā jaghāna sainyaṃ haripuṃgavānām", "category": "Epic, Ramayana", "book": "Ramayana", "position": "Kanda 6, Sarga 057, Verse 061"}
{"quote": "dadṛśuś ca mahātmānaṃ hayapṛṣṭhe pratiṣṭhitam carantaṃ harisainyeṣu vidyādharamaharṣayaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 062"}
{"quote": "sa tasya dadṛśe mārgo māṃsaśoṇitakardamaḥ patitaiḥ parvatākārair vānarair abhisaṃvṛtaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 063"}
{"quote": "yāvad vikramituṃ buddhiṃ cakruḥ plavagapuṃgavāḥ tāvad etān atikramya nirbibheda narāntakaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 064"}
{"quote": "jvalantaṃ prāsam udyamya saṃgrāmānte narāntakaḥ dadāha harisainyāni vanānīva vibhāvasuḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 065"}
{"quote": "yāvad utpāṭayām āsur vṛkṣāñ śailān vanaukasaḥ tāvat prāsahatāḥ petur vajrakṛttā ivācalāḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 066"}
{"quote": "dikṣu sarvāsu balavān vicacāra narāntakaḥ pramṛdnan sarvato yuddhe prāvṛṭkāle yathānilaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 067"}
{"quote": "na śekur dhāvituṃ vīrā na sthātuṃ spandituṃ kutaḥ utpatantaṃ sthitaṃ yāntaṃ sarvān vivyādha vīryavān", "category": "Epic, Ramayana", "book": "Ramayana", "position": "Kanda 6, Sarga 057, Verse 068"}
{"quote": "ekenāntakakalpena prāsenādityatejasā bhinnāni harisainyāni nipetur dharaṇītale", "category": "Epic, Ramayana", "book": "Ramayana", "position": "Kanda 6, Sarga 057, Verse 069"}
{"quote": "vajraniṣpeṣasadṛśaṃ prāsasyābhinipātanam na śekur vānarāḥ soḍhuṃ te vinedur mahāsvanam", "category": "Epic, Ramayana", "book": "Ramayana", "position": "Kanda 6, Sarga 057, Verse 070"}
{"quote": "patatāṃ harivīrāṇāṃ rūpāṇi pracakāśire vajrabhinnāgrakūṭānāṃ śailānāṃ patatām iva", "category": "Epic, Ramayana", "book": "Ramayana", "position": "Kanda 6, Sarga 057, Verse 071"}
{"quote": "ye tu pūrvaṃ mahātmānaḥ kumbhakarṇena pātitāḥ te 'svasthā vānaraśreṣṭhāḥ sugrīvam upatasthire", "category": "Epic, Ramayana", "book": "Ramayana", "position": "Kanda 6, Sarga 057, Verse 072"}
{"quote": "viprekṣamāṇaḥ sugrīvo dadarśa harivāhinīm narāntakabhayatrastāṃ vidravantīm itas tataḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 073"}
{"quote": "vidrutāṃ vāhinīṃ dṛṣṭvā sa dadarśa narāntakam gṛhītaprāsam āyāntaṃ hayapṛṣṭhe pratiṣṭhitam", "category": "Epic, Ramayana", "book": "Ramayana", "position": "Kanda 6, Sarga 057, Verse 074"}
{"quote": "athovāca mahātejāḥ sugrīvo vānarādhipaḥ kumāram aṅgadaṃ vīraṃ śakratulyaparākramam", "category": "Epic, Ramayana", "book": "Ramayana", "position": "Kanda 6, Sarga 057, Verse 075"}
{"quote": "gacchainaṃ rākṣasaṃ vīra yo 'sau turagam āsthitaḥ kṣobhayantaṃ haribalaṃ kṣipraṃ prāṇair viyojaya", "category": "Epic, Ramayana", "book": "Ramayana", "position": "Kanda 6, Sarga 057, Verse 076"}
{"quote": "sa bhartur vacanaṃ śrutvā niṣpapātāṅgadas tadā anīkān meghasaṃkāśān meghānīkād ivāṃśumān", "category": "Epic, Ramayana", "book": "Ramayana", "position": "Kanda 6, Sarga 057, Verse 077"}
{"quote": "śailasaṃghātasaṃkāśo harīṇām uttamo 'ṅgadaḥ rarājāṅgadasaṃnaddhaḥ sadhātur iva parvataḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 078"}
{"quote": "nirāyudho mahātejāḥ kevalaṃ nakhadaṃṣṭravān narāntakam abhikramya vāliputro 'bravīd vacaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 079"}
{"quote": "tiṣṭha kiṃ prākṛtair ebhir haribhis tvaṃ kariṣyasi asmin vajrasamasparśe prāsaṃ kṣipa mamorasi", "category": "Epic, Ramayana", "book": "Ramayana", "position": "Kanda 6, Sarga 057, Verse 080"}
{"quote": "aṅgadasya vacaḥ śrutvā pracukrodha narāntakaḥ saṃdaśya daśanair oṣṭhaṃ niśvasya ca bhujaṃgavat", "category": "Epic, Ramayana", "book": "Ramayana", "position": "Kanda 6, Sarga 057, Verse 081"}
{"quote": "sa prāsam āvidhya tadāṅgadāya samujjvalantaṃ sahasotsasarja sa vāliputrorasi vajrakalpe babhūva bhagno nyapatac ca bhūmau", "category": "Epic, Ramayana", "book": "Ramayana", "position": "Kanda 6, Sarga 057, Verse 082"}
{"quote": "taṃ prāsam ālokya tadā vibhagnaṃ suparṇakṛttoragabhogakalpam talaṃ samudyamya sa vāliputras turaṃgamasyābhijaghāna mūrdhni", "category": "Epic, Ramayana", "book": "Ramayana", "position": "Kanda 6, Sarga 057, Verse 083"}
{"quote": "nimagnapādaḥ sphuṭitākṣi tāro niṣkrāntajihvo 'calasaṃnikāśaḥ sa tasya vājī nipapāta bhūmau talaprahāreṇa vikīrṇamūrdhā", "category": "Epic, Ramayana", "book": "Ramayana", "position": "Kanda 6, Sarga 057, Verse 084"}
{"quote": "narāntakaḥ krodhavaśaṃ jagāma hataṃ turagaṃ patitaṃ nirīkṣya sa muṣṭim udyamya mahāprabhāvo jaghāna śīrṣe yudhi vāliputram", "category": "Epic, Ramayana", "book": "Ramayana", "position": "Kanda 6, Sarga 057, Verse 085"}
{"quote": "athāṅgado muṣṭivibhinnamūrdhā susrāva tīvraṃ rudhiraṃ bhṛśoṣṇam muhur vijajvāla mumoha cāpi saṃjñāṃ samāsādya visiṣmiye ca", "category": "Epic, Ramayana", "book": "Ramayana", "position": "Kanda 6, Sarga 057, Verse 086"}
{"quote": "athāṅgado vajrasamānavegaṃ saṃvartya muṣṭiṃ giriśṛṅgakalpam nipātayām āsa tadā mahātmā narāntakasyorasi vāliputraḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 087"}
{"quote": "sa muṣṭiniṣpiṣṭavibhinnavakṣā jvālāṃ vamañ śoṇitadigdhagātraḥ narāntako bhūmitale papāta yathācalo vajranipātabhagnaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 088"}
{"quote": "athāntarikṣe tridaśottamānāṃ vanaukasāṃ caiva mahāpraṇādaḥ babhūva tasmin nihate 'gryavīre narāntake vālisutena saṃkhye", "category": "Epic, Ramayana", "book": "Ramayana", "position": "Kanda 6, Sarga 057, Verse 089"}
{"quote": "athāṅgado rāmamanaḥ praharṣaṇaṃ suduṣkaraṃ taṃ kṛtavān hi vikramam visiṣmiye so 'py ativīrya vikramaḥ punaś ca yuddhe sa babhūva harṣitaḥ", "category": "Epic, Ramayana", "book": "Ramayana", "position": "Kanda 6, Sarga 057, Verse 090"}
{"quote": "narāntakaṃ hataṃ dṛṣṭvā cukruśur nairṛtarṣabhāḥ devāntakas trimūrdhā ca paulastyaś ca mahodaraḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 001"}
{"quote": "ārūḍho meghasaṃkāśaṃ vāraṇendraṃ mahodaraḥ vāliputraṃ mahāvīryam abhidudrāva vīryavān", "category": "Epic, Ramayana", "book": "Ramayana", "position": "Kanda 6, Sarga 058, Verse 002"}
{"quote": "bhrātṛvyasanasaṃtaptas tadā devāntako balī ādāya parighaṃ dīptam aṅgadaṃ samabhidravat", "category": "Epic, Ramayana", "book": "Ramayana", "position": "Kanda 6, Sarga 058, Verse 003"}
{"quote": "ratham ādityasaṃkāśaṃ yuktaṃ paramavājibhiḥ āsthāya triśirā vīro vāliputram athābhyayāt", "category": "Epic, Ramayana", "book": "Ramayana", "position": "Kanda 6, Sarga 058, Verse 004"}
{"quote": "sa tribhir devadarpaghnair nairṛtendrair abhidrutaḥ vṛkṣam utpāṭayām āsa mahāviṭapam aṅgadaḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 005"}
{"quote": "devāntakāya taṃ vīraś cikṣepa sahasāṅgadaḥ mahāvṛkṣaṃ mahāśākhaṃ śakro dīptam ivāśanim", "category": "Epic, Ramayana", "book": "Ramayana", "position": "Kanda 6, Sarga 058, Verse 006"}
{"quote": "triśirās taṃ praciccheda śarair āśīviṣopamaiḥ sa vṛkṣaṃ kṛttam ālokya utpapāta tato 'ṅgadaḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 007"}
{"quote": "sa vavarṣa tato vṛkṣāñ śilāś ca kapikuñjaraḥ tān praciccheda saṃkruddhas triśirā niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 008"}
{"quote": "parighāgreṇa tān vṛkṣān babhañja ca surāntakaḥ triśirāś cāṅgadaṃ vīram abhidudrāva sāyakaiḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 009"}
{"quote": "gajena samabhidrutya vāliputraṃ mahodaraḥ jaghānorasi saṃkruddhas tomarair vajrasaṃnibhaiḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 010"}
{"quote": "devāntakaś ca saṃkruddhaḥ parigheṇa tadāṅgadam upagamyābhihatyāśu vyapacakrāma vegavān", "category": "Epic, Ramayana", "book": "Ramayana", "position": "Kanda 6, Sarga 058, Verse 011"}
{"quote": "sa tribhir nairṛtaśreṣṭhair yugapat samabhidrutaḥ na vivyathe mahātejā vāliputraḥ pratāpavān", "category": "Epic, Ramayana", "book": "Ramayana", "position": "Kanda 6, Sarga 058, Verse 012"}
{"quote": "talena bhṛśam utpatya jaghānāsya mahāgajam petatur locane tasya vinanāda sa vāraṇaḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 013"}
{"quote": "viṣāṇaṃ cāsya niṣkṛṣya vāliputro mahābalaḥ devāntakam abhidrutya tāḍayām āsa saṃyuge", "category": "Epic, Ramayana", "book": "Ramayana", "position": "Kanda 6, Sarga 058, Verse 014"}
{"quote": "sa vihvalitasarvāṅgo vātoddhata iva drumaḥ lākṣārasasavarṇaṃ ca susrāva rudhiraṃ mukhāt", "category": "Epic, Ramayana", "book": "Ramayana", "position": "Kanda 6, Sarga 058, Verse 015"}
{"quote": "athāśvāsya mahātejāḥ kṛcchrād devāntako balī āvidhya parighaṃ ghoram ājaghāna tadāṅgadam", "category": "Epic, Ramayana", "book": "Ramayana", "position": "Kanda 6, Sarga 058, Verse 016"}
{"quote": "parighābhihataś cāpi vānarendrātmajas tadā jānubhyāṃ patito bhūmau punar evotpapāta ha", "category": "Epic, Ramayana", "book": "Ramayana", "position": "Kanda 6, Sarga 058, Verse 017"}
{"quote": "samutpatantaṃ triśirās tribhir āśīviṣopamaiḥ ghorair haripateḥ putraṃ lalāṭe 'bhijaghāna ha", "category": "Epic, Ramayana", "book": "Ramayana", "position": "Kanda 6, Sarga 058, Verse 018"}
{"quote": "tato 'ṅgadaṃ parikṣiptaṃ tribhir nairṛtapuṃgavaiḥ hanūmān api vijñāya nīlaś cāpi pratasthatuḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 019"}
{"quote": "tataś cikṣepa śailāgraṃ nīlas triśirase tadā tad rāvaṇasuto dhīmān bibheda niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 020"}
{"quote": "tad bāṇaśatanirbhinnaṃ vidāritaśilātalam savisphuliṅgaṃ sajvālaṃ nipapāta gireḥ śiraḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 021"}
{"quote": "tato jṛmbhitam ālokya harṣād devāntakas tadā parigheṇābhidudrāva mārutātmajam āhave", "category": "Epic, Ramayana", "book": "Ramayana", "position": "Kanda 6, Sarga 058, Verse 022"}
{"quote": "tam āpatantam utpatya hanūmān mārutātmajaḥ ājaghāna tadā mūrdhni vajravegena muṣṭinā", "category": "Epic, Ramayana", "book": "Ramayana", "position": "Kanda 6, Sarga 058, Verse 023"}
{"quote": "sa muṣṭiniṣpiṣṭavikīrṇamūrdhā nirvāntadantākṣivilambijihvaḥ devāntako rākṣasarājasūnur gatāsur urvyāṃ sahasā papāta", "category": "Epic, Ramayana", "book": "Ramayana", "position": "Kanda 6, Sarga 058, Verse 024"}
{"quote": "tasmin hate rākṣasayodhamukhye mahābale saṃyati devaśatrau kruddhas trimūrdhā niśitāgram ugraṃ vavarṣa nīlorasi bāṇavarṣam", "category": "Epic, Ramayana", "book": "Ramayana", "position": "Kanda 6, Sarga 058, Verse 025"}
{"quote": "sa taiḥ śaraughair abhivarṣyamāṇo vibhinnagātraḥ kapisainyapālaḥ nīlo babhūvātha visṛṣṭagātro viṣṭambhitas tena mahābalena", "category": "Epic, Ramayana", "book": "Ramayana", "position": "Kanda 6, Sarga 058, Verse 026"}
{"quote": "tatas tu nīlaḥ pratilabhya saṃjñāṃ śailaṃ samutpāṭya savṛkṣaṣaṇḍam tataḥ samutpatya bhṛśogravego mahodaraṃ tena jaghāna mūrdhni", "category": "Epic, Ramayana", "book": "Ramayana", "position": "Kanda 6, Sarga 058, Verse 027"}
{"quote": "tataḥ sa śailābhinipātabhagno mahodaras tena saha dvipena vipothito bhūmitale gatāsuḥ papāta varjābhihato yathādriḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 028"}
{"quote": "pitṛvyaṃ nihataṃ dṛṣṭvā triśirāś cāpam ādade hanūmantaṃ ca saṃkruddho vivyādha niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 029"}
{"quote": "hanūmāṃs tu samutpatya hayāṃs triśirasas tadā vidadāra nakhaiḥ kruddho gajendraṃ mṛgarāḍ iva", "category": "Epic, Ramayana", "book": "Ramayana", "position": "Kanda 6, Sarga 058, Verse 030"}
{"quote": "atha śaktiṃ samādāya kālarātrim ivāntakaḥ cikṣepānilaputrāya triśirā rāvaṇātmajaḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 031"}
{"quote": "divi kṣiptām ivolkāṃ tāṃ śaktiṃ kṣiptām asaṃgatām gṛhītvā hariśārdūlo babhañja ca nanāda ca", "category": "Epic, Ramayana", "book": "Ramayana", "position": "Kanda 6, Sarga 058, Verse 032"}
{"quote": "tāṃ dṛṣṭvā ghorasaṃkāśāṃ śaktiṃ bhagnāṃ hanūmatā prahṛṣṭā vānaragaṇā vinedur jaladā iva", "category": "Epic, Ramayana", "book": "Ramayana", "position": "Kanda 6, Sarga 058, Verse 033"}
{"quote": "tataḥ khaḍgaṃ samudyamya triśirā rākṣasottamaḥ nicakhāna tadā roṣād vānarendrasya vakṣasi", "category": "Epic, Ramayana", "book": "Ramayana", "position": "Kanda 6, Sarga 058, Verse 034"}
{"quote": "khaḍgaprahārābhihato hanūmān mārutātmajaḥ ājaghāna trimūrdhānaṃ talenorasi vīryavān", "category": "Epic, Ramayana", "book": "Ramayana", "position": "Kanda 6, Sarga 058, Verse 035"}
{"quote": "sa talabhihatas tena srastahastāmbaro bhuvi nipapāta mahātejās triśirās tyaktacetanaḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 036"}
{"quote": "sa tasya patataḥ khaḍgaṃ samācchidya mahākapiḥ nanāda girisaṃkāśas trāsayan sarvanairṛtān", "category": "Epic, Ramayana", "book": "Ramayana", "position": "Kanda 6, Sarga 058, Verse 037"}
{"quote": "amṛṣyamāṇas taṃ ghoṣam utpapāta niśācaraḥ utpatya ca hanūmantaṃ tāḍayām āsa muṣṭinā", "category": "Epic, Ramayana", "book": "Ramayana", "position": "Kanda 6, Sarga 058, Verse 038"}
{"quote": "tena muṣṭiprahāreṇa saṃcukopa mahākapiḥ kupitaś ca nijagrāha kirīṭe rākṣasarṣabham", "category": "Epic, Ramayana", "book": "Ramayana", "position": "Kanda 6, Sarga 058, Verse 039"}
{"quote": "sa tasya śīrṣāṇy asinā śitena kirīṭajuṣṭāni sakuṇḍalāni kruddhaḥ praciccheda suto 'nilasya tvaṣṭuḥ sutasyeva śirāṃsi śakraḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 040"}
{"quote": "tāny āyatākṣāṇy agasaṃnibhāni pradīptavaiśvānaralocanāni petuḥ śirāṃsīndraripor dharaṇyāṃ jyotīṃṣi muktāni yathārkamārgāt", "category": "Epic, Ramayana", "book": "Ramayana", "position": "Kanda 6, Sarga 058, Verse 041"}
{"quote": "tasmin hate devaripau triśīrṣe hanūmata śakraparākrameṇa neduḥ plavaṃgāḥ pracacāla bhūmī rakṣāṃsy atho dudruvire samantāt", "category": "Epic, Ramayana", "book": "Ramayana", "position": "Kanda 6, Sarga 058, Verse 042"}
{"quote": "hataṃ triśirasaṃ dṛṣṭvā tathaiva ca mahodaram hatau prekṣya durādharṣau devāntakanarāntakau", "category": "Epic, Ramayana", "book": "Ramayana", "position": "Kanda 6, Sarga 058, Verse 043"}
{"quote": "cukopa paramāmarṣī mahāpārśvo mahābalaḥ jagrāhārciṣmatīṃ cāpi gadāṃ sarvāyasīṃ śubhām", "category": "Epic, Ramayana", "book": "Ramayana", "position": "Kanda 6, Sarga 058, Verse 044"}
{"quote": "hemapaṭṭaparikṣiptāṃ māṃsaśoṇitalepanām virājamānāṃ vapuṣā śatruśoṇitarañjitām", "category": "Epic, Ramayana", "book": "Ramayana", "position": "Kanda 6, Sarga 058, Verse 045"}
{"quote": "tejasā saṃpradīptāgrāṃ raktamālyavibhūṣitām airāvatamahāpadmasārvabhauma bhayāvahām", "category": "Epic, Ramayana", "book": "Ramayana", "position": "Kanda 6, Sarga 058, Verse 046"}
{"quote": "gadām ādāya saṃkruddho mahāpārśvo mahābalaḥ harīn samabhidudrāva yugāntāgnir iva jvalan", "category": "Epic, Ramayana", "book": "Ramayana", "position": "Kanda 6, Sarga 058, Verse 047"}
{"quote": "atharṣayaḥ samutpatya vānaro ravaṇānujam mahāpārśvam upāgamya tasthau tasyāgrato balī", "category": "Epic, Ramayana", "book": "Ramayana", "position": "Kanda 6, Sarga 058, Verse 048"}
{"quote": "taṃ purastāt sthitaṃ dṛṣṭvā vānaraṃ parvatopamam ājaghānorasi kruddho gadayā vajrakalpayā", "category": "Epic, Ramayana", "book": "Ramayana", "position": "Kanda 6, Sarga 058, Verse 049"}
{"quote": "sa tayābhihatas tena gadayā vānararṣabhaḥ bhinnavakṣāḥ samādhūtaḥ susrāva rudhiraṃ bahu", "category": "Epic, Ramayana", "book": "Ramayana", "position": "Kanda 6, Sarga 058, Verse 050"}
{"quote": "sa saṃprāpya cirāt saṃjñām ṛṣabho vānararṣabhaḥ kruddho visphuramāṇauṣṭho mahāpārśvam udaikṣata", "category": "Epic, Ramayana", "book": "Ramayana", "position": "Kanda 6, Sarga 058, Verse 051"}
{"quote": "tāṃ gṛhītvā gadāṃ bhīmām āvidhya ca punaḥ punaḥ mattānīkaṃ mahāpārśvaṃ jaghāna raṇamūrdhani", "category": "Epic, Ramayana", "book": "Ramayana", "position": "Kanda 6, Sarga 058, Verse 052"}
{"quote": "sa svayā gadayā bhinno vikīrṇadaśanekṣaṇaḥ nipapāta mahāpārśvo vajrāhata ivācalaḥ", "category": "Epic, Ramayana", "book": "Ramayana", "position": "Kanda 6, Sarga 058, Verse 053"}
{"quote": "tasmin hate bhrātari rāvaṇasya tan nairṛtānāṃ balam arṇavābham tyaktāyudhaṃ kevalajīvitārthaṃ dudrāva bhinnārṇavasaṃnikāśam", "category": "Epic, Ramayana", "book": "Ramayana", "position": "Kanda 6, Sarga 058, Verse 054"}
{"quote": "svabalaṃ vyathitaṃ dṛṣṭvā tumulaṃ lomaharṣaṇam bhrātṝṃś ca nihatān dṛṣṭvā śakratulyaparākramān", "category": "Epic, Ramayana", "book": "Ramayana", "position": "Kanda 6, Sarga 059, Verse 001"}
{"quote": "pitṛvyau cāpi saṃdṛśya samare saṃniṣūditau mahodaramahāpārśvau bhrātarau rākṣasarṣabhau", "category": "Epic, Ramayana", "book": "Ramayana", "position": "Kanda 6, Sarga 059, Verse 002"}
{"quote": "cukopa ca mahātejā brahmadattavaro yudhi atikāyo 'drisaṃkāśo devadānavadarpahā", "category": "Epic, Ramayana", "book": "Ramayana", "position": "Kanda 6, Sarga 059, Verse 003"}
{"quote": "sa bhāskarasahasrasya saṃghātam iva bhāsvaram ratham āsthāya śakrārir abhidudrāva vānarān", "category": "Epic, Ramayana", "book": "Ramayana", "position": "Kanda 6, Sarga 059, Verse 004"}
{"quote": "sa visphārya mahac cāpaṃ kirīṭī mṛṣṭakuṇḍalaḥ nāma viśrāvayām āsa nanāda ca mahāsvanam", "category": "Epic, Ramayana", "book": "Ramayana", "position": "Kanda 6, Sarga 059, Verse 005"}
{"quote": "tena siṃhapraṇādena nāmaviśrāvaṇena ca jyāśabdena ca bhīmena trāsayām āsa vānarān", "category": "Epic, Ramayana", "book": "Ramayana", "position": "Kanda 6, Sarga 059, Verse 006"}
{"quote": "te tasya rūpam ālokya yathā viṣṇos trivikrame bhayārtā vānarāḥ sarve vidravanti diśo daśa", "category": "Epic, Ramayana", "book": "Ramayana", "position": "Kanda 6, Sarga 059, Verse 007"}
{"quote": "te 'tikāyaṃ samāsādya vānarā mūḍhacetasaḥ śaraṇyaṃ śaraṇaṃ jagmur lakṣmaṇāgrajam āhave", "category": "Epic, Ramayana", "book": "Ramayana", "position": "Kanda 6, Sarga 059, Verse 008"}
{"quote": "tato 'tikāyaṃ kākutstho rathasthaṃ parvatopamam dadarśa dhanvinaṃ dūrād garjantaṃ kālameghavat", "category": "Epic, Ramayana", "book": "Ramayana", "position": "Kanda 6, Sarga 059, Verse 009"}
{"quote": "sa taṃ dṛṣṭvā mahātmānaṃ rāghavas tu suvismitaḥ vānarān sāntvayitvā tu vibhīṣaṇam uvāca ha", "category": "Epic, Ramayana", "book": "Ramayana", "position": "Kanda 6, Sarga 059, Verse 010"}
{"quote": "ko 'sau parvatasaṃkāśo dhanuṣmān harilocanaḥ yukte hayasahasreṇa viśāle syandane sthitaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 011"}
{"quote": "ya eṣa niśitaiḥ śūlaiḥ sutīkṣṇaiḥ prāsatomaraiḥ arciṣmadbhir vṛto bhāti bhūtair iva maheśvaraḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 012"}
{"quote": "kālajihvāprakāśābhir ya eṣo 'bhivirājate āvṛto rathaśaktībhir vidyudbhir iva toyadaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 013"}
{"quote": "dhanūṃsi cāsya sajyāni hemapṛṣṭhāni sarvaśaḥ śobhayanti rathaśreṣṭhaṃ śakrapātam ivāmbaram", "category": "Epic, Ramayana", "book": "Ramayana", "position": "Kanda 6, Sarga 059, Verse 014"}
{"quote": "ka eṣa rakṣaḥ śārdūlo raṇabhūmiṃ virājayan abhyeti rathināṃ śreṣṭho rathenādityatejasā", "category": "Epic, Ramayana", "book": "Ramayana", "position": "Kanda 6, Sarga 059, Verse 015"}
{"quote": "dhvajaśṛṅgapratiṣṭhena rāhuṇābhivirājate sūryaraśmiprabhair bāṇair diśo daśa virājayan", "category": "Epic, Ramayana", "book": "Ramayana", "position": "Kanda 6, Sarga 059, Verse 016"}
{"quote": "triṇataṃ meghanirhrādaṃ hemapṛṣṭham alaṃkṛtam śatakratudhanuḥprakhyaṃ dhanuś cāsya virājate", "category": "Epic, Ramayana", "book": "Ramayana", "position": "Kanda 6, Sarga 059, Verse 017"}
{"quote": "sadhvajaḥ sapatākaś ca sānukarṣo mahārathaḥ catuḥsādisamāyukto meghastanitanisvanaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 018"}
{"quote": "viṃśatir daśa cāṣṭau ca tūṇīraratham āsthitāḥ kārmukāṇi ca bhīmāni jyāś ca kāñcanapiṅgalāḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 019"}
{"quote": "dvau ca khaḍgau rathagatau pārśvasthau pārśvaśobhinau caturhastatsarucitau vyaktahastadaśāyatau", "category": "Epic, Ramayana", "book": "Ramayana", "position": "Kanda 6, Sarga 059, Verse 020"}
{"quote": "raktakaṇṭhaguṇo dhīro mahāparvatasaṃnibhaḥ kālaḥ kālamahāvaktro meghastha iva bhāskaraḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 021"}
{"quote": "kāñcanāṅgadanaddhābhyāṃ bhujābhyām eṣa śobhate śṛṅgābhyām iva tuṅgābhyāṃ himavān parvatottamaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 022"}
{"quote": "kuṇḍalābhyāṃ tu yasyaitad bhāti vaktraṃ śubhekṣaṇam punarvasvantaragataṃ pūrṇabimbam ivaindavam", "category": "Epic, Ramayana", "book": "Ramayana", "position": "Kanda 6, Sarga 059, Verse 023"}
{"quote": "ācakṣva me mahābāho tvam enaṃ rākṣasottamam yaṃ dṛṣṭvā vānarāḥ sarve bhayārtā vidrutā diśaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 024"}
{"quote": "sa pṛṣṭho rājaputreṇa rāmeṇāmitatejasā ācacakṣe mahātejā rāghavāya vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 025"}
{"quote": "daśagrīvo mahātejā rājā vaiśravaṇānujaḥ bhīmakarmā mahotsāho rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 026"}
{"quote": "tasyāsīd vīryavān putro rāvaṇapratimo raṇe vṛddhasevī śrutadharaḥ sarvāstraviduṣāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 027"}
{"quote": "aśvapṛṣṭhe rathe nāge khaḍge dhanuṣi karṣaṇe bhede sāntve ca dāne ca naye mantre ca saṃmataḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 028"}
{"quote": "yasya bāhuṃ samāśritya laṅkā bhavati nirbhayā tanayaṃ dhānyamālinyā atikāyam imaṃ viduḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 029"}
{"quote": "etenārādhito brahmā tapasā bhāvitātmanā astrāṇi cāpy avāptāni ripavaś ca parājitāḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 030"}
{"quote": "surāsurair avadhyatvaṃ dattam asmai svayambhuvā etac ca kavacaṃ divyaṃ rathaś caiṣo 'rkabhāskaraḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 031"}
{"quote": "etena śataśo devā dānavāś ca parājitāḥ rakṣitāni ca rakṣāmi yakṣāś cāpi niṣūditāḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 032"}
{"quote": "vajraṃ viṣṭambhitaṃ yena bāṇair indrasya dhīmataḥ pāśaḥ salilarājasya yuddhe pratihatas tathā", "category": "Epic, Ramayana", "book": "Ramayana", "position": "Kanda 6, Sarga 059, Verse 033"}
{"quote": "eṣo 'tikāyo balavān rākṣasānām atharṣabhaḥ rāvaṇasya suto dhīmān devadanava darpahā", "category": "Epic, Ramayana", "book": "Ramayana", "position": "Kanda 6, Sarga 059, Verse 034"}
{"quote": "tad asmin kriyatāṃ yatnaḥ kṣipraṃ puruṣapuṃgava purā vānarasainyāni kṣayaṃ nayati sāyakaiḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 035"}
{"quote": "tato 'tikāyo balavān praviśya harivāhinīm visphārayām āsa dhanur nanāda ca punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 036"}
{"quote": "taṃ bhīmavapuṣaṃ dṛṣṭvā rathasthaṃ rathināṃ varam abhipetur mahātmāno ye pradhānāḥ plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 037"}
{"quote": "kumudo dvivido maindo nīlaḥ śarabha eva ca pādapair giriśṛṅgaiś ca yugapat samabhidravan", "category": "Epic, Ramayana", "book": "Ramayana", "position": "Kanda 6, Sarga 059, Verse 038"}
{"quote": "teṣāṃ vṛkṣāṃś ca śailāṃś ca śaraiḥ kāñcanabhūṣaṇaiḥ atikāyo mahātejāś cicchedāstravidāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 039"}
{"quote": "tāṃś caiva sarān sa harīñ śaraiḥ sarvāyasair balī vivyādhābhimukhaḥ saṃkhye bhīmakāyo niśācaraḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 040"}
{"quote": "te 'rditā bāṇabarṣeṇa bhinnagātrāḥ plavaṃgamāḥ na śekur atikāyasya pratikartuṃ mahāraṇe", "category": "Epic, Ramayana", "book": "Ramayana", "position": "Kanda 6, Sarga 059, Verse 041"}
{"quote": "tat sainyaṃ harivīrāṇāṃ trāsayām āsa rākṣasaḥ mṛgayūtham iva kruddho harir yauvanam āsthitaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 042"}
{"quote": "sa rāṣasendro harisainyamadhye nāyudhyamānaṃ nijaghāna kaṃ cit upetya rāmaṃ sadhanuḥ kalāpī sagarvitaṃ vākyam idaṃ babhāṣe", "category": "Epic, Ramayana", "book": "Ramayana", "position": "Kanda 6, Sarga 059, Verse 043"}
{"quote": "rathe sthito 'haṃ śaracāpapāṇir na prākṛtaṃ kaṃ cana yodhayāmi yasyāsti śaktir vyavasāya yuktā dadātuṃ me kṣipram ihādya yuddham", "category": "Epic, Ramayana", "book": "Ramayana", "position": "Kanda 6, Sarga 059, Verse 044"}
{"quote": "tat tasya vākyaṃ bruvato niśamya cukopa saumitrir amitrahantā amṛṣyamāṇaś ca samutpapāta jagrāha cāpaṃ ca tataḥ smayitvā", "category": "Epic, Ramayana", "book": "Ramayana", "position": "Kanda 6, Sarga 059, Verse 045"}
{"quote": "kruddhaḥ saumitrir utpatya tūṇād ākṣipya sāyakam purastād atikāyasya vicakarṣa mahad dhanuḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 046"}
{"quote": "pūrayan sa mahīṃ śailān ākāśaṃ sāgaraṃ diśaḥ jyāśabdo lakṣmaṇasyogras trāsayan rajanīcarān", "category": "Epic, Ramayana", "book": "Ramayana", "position": "Kanda 6, Sarga 059, Verse 047"}
{"quote": "saumitreś cāpanirghoṣaṃ śrutvā pratibhayaṃ tadā visiṣmiye mahātejā rākṣasendrātmajo balī", "category": "Epic, Ramayana", "book": "Ramayana", "position": "Kanda 6, Sarga 059, Verse 048"}
{"quote": "athātikāyaḥ kupito dṛṣṭvā lakṣmaṇam utthitam ādāya niśitaṃ bāṇam idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 059, Verse 049"}
{"quote": "bālas tvam asi saumitre vikrameṣv avicakṣaṇaḥ gaccha kiṃ kālasadṛśaṃ māṃ yodhayitum icchasi", "category": "Epic, Ramayana", "book": "Ramayana", "position": "Kanda 6, Sarga 059, Verse 050"}
{"quote": "na hi madbāhusṛṣṭānām astrāṇāṃ himavān api soḍhum utsahate vegam antarikṣam atho mahī", "category": "Epic, Ramayana", "book": "Ramayana", "position": "Kanda 6, Sarga 059, Verse 051"}
{"quote": "sukhaprasuptaṃ kālāgniṃ prabodhayitum icchasi nyasya cāpaṃ nivartasva mā prāṇāñ jahi madgataḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 052"}
{"quote": "atha vā tvaṃ pratiṣṭabdho na nivartitum icchasi tiṣṭha prāṇān parityajya gamiṣyasi yamakṣayam", "category": "Epic, Ramayana", "book": "Ramayana", "position": "Kanda 6, Sarga 059, Verse 053"}
{"quote": "paśya me niśitān bāṇān aridarpaniṣūdanān īśvarāyudhasaṃkāśāṃs taptakāñcanabhūṣaṇān", "category": "Epic, Ramayana", "book": "Ramayana", "position": "Kanda 6, Sarga 059, Verse 054"}
{"quote": "eṣa te sarpasaṃkāśo bāṇaḥ pāsyati śoṇitam mṛgarāja iva kruddho nāgarājasya śoṇitam", "category": "Epic, Ramayana", "book": "Ramayana", "position": "Kanda 6, Sarga 059, Verse 055"}
{"quote": "śrutvātikāyasya vacaḥ saroṣaṃ sagarvitaṃ saṃyati rājaputraḥ sa saṃcukopātibalo bṛhacchrīr uvāca vākyaṃ ca tato mahārtham", "category": "Epic, Ramayana", "book": "Ramayana", "position": "Kanda 6, Sarga 059, Verse 056"}
{"quote": "na vākyamātreṇa bhavān pradhāno na katthanāt satpuruṣā bhavanti mayi sthite dhanvini bāṇapāṇau vidarśayasvātmabalaṃ durātman", "category": "Epic, Ramayana", "book": "Ramayana", "position": "Kanda 6, Sarga 059, Verse 057"}
{"quote": "karmaṇā sūcayātmānaṃ na vikatthitum arhasi pauruṣeṇa tu yo yuktaḥ sa tu śūra iti smṛtaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 058"}
{"quote": "sarvāyudhasamāyukto dhanvī tvaṃ ratham āsthitaḥ śarair vā yadi vāpy astrair darśayasva parākramam", "category": "Epic, Ramayana", "book": "Ramayana", "position": "Kanda 6, Sarga 059, Verse 059"}
{"quote": "tataḥ śiras te niśitaiḥ pātayiṣyāmy ahaṃ śaraiḥ mārutaḥ kālasaṃpakvaṃ vṛntāt tālaphalaṃ yathā", "category": "Epic, Ramayana", "book": "Ramayana", "position": "Kanda 6, Sarga 059, Verse 060"}
{"quote": "adya te māmakā bāṇās taptakāñcanabhūṣaṇāḥ pāsyanti rudhiraṃ gātrād bāṇaśalyāntarotthitam", "category": "Epic, Ramayana", "book": "Ramayana", "position": "Kanda 6, Sarga 059, Verse 061"}
{"quote": "bālo 'yam iti vijñāya na māvajñātum arhasi bālo vā yadi vā vṛddho mṛtyuṃ jānīhi saṃyuge", "category": "Epic, Ramayana", "book": "Ramayana", "position": "Kanda 6, Sarga 059, Verse 062"}
{"quote": "lakṣmaṇasya vacaḥ śrutvā hetumat paramārthavat atikāyaḥ pracukrodha bāṇaṃ cottamam ādade", "category": "Epic, Ramayana", "book": "Ramayana", "position": "Kanda 6, Sarga 059, Verse 063"}
{"quote": "tato vidyādharā bhūtā devā daityā maharṣayaḥ guhyakāś ca mahātmānas tad yuddhaṃ dadṛśus tadā", "category": "Epic, Ramayana", "book": "Ramayana", "position": "Kanda 6, Sarga 059, Verse 064"}
{"quote": "tato 'tikāyaḥ kupitaś cāpam āropya sāyakam lakṣmaṇasya pracikṣepa saṃkṣipann iva cāmbaram", "category": "Epic, Ramayana", "book": "Ramayana", "position": "Kanda 6, Sarga 059, Verse 065"}
{"quote": "tam āpatantaṃ niśitaṃ śaram āśīviṣopamam ardhacandreṇa ciccheda lakṣmaṇaḥ paravīrahā", "category": "Epic, Ramayana", "book": "Ramayana", "position": "Kanda 6, Sarga 059, Verse 066"}
{"quote": "taṃ nikṛttaṃ śaraṃ dṛṣṭvā kṛttabhogam ivoragam atikāyo bhṛśaṃ kruddhaḥ pañcabāṇān samādade", "category": "Epic, Ramayana", "book": "Ramayana", "position": "Kanda 6, Sarga 059, Verse 067"}
{"quote": "tāñ śarān saṃpracikṣepa lakṣmaṇāya niśācaraḥ tān aprāptāñ śarais tīkṣṇaiś ciccheda bharatānujaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 068"}
{"quote": "sa tāṃś chittvā śarais tīkṣṇair lakṣmaṇaḥ paravīrahā ādade niśitaṃ bāṇaṃ jvalantam iva tejasā", "category": "Epic, Ramayana", "book": "Ramayana", "position": "Kanda 6, Sarga 059, Verse 069"}
{"quote": "tam ādāya dhanuḥ śreṣṭhe yojayām āsa lakṣmaṇaḥ vicakarṣa ca vegena visasarja ca sāyakam", "category": "Epic, Ramayana", "book": "Ramayana", "position": "Kanda 6, Sarga 059, Verse 070"}
{"quote": "pūrṇāyatavisṛṣṭena śareṇānata parvaṇā lalāṭe rākṣasaśreṣṭham ājaghāna sa vīryavān", "category": "Epic, Ramayana", "book": "Ramayana", "position": "Kanda 6, Sarga 059, Verse 071"}
{"quote": "sa lalāṭe śaro magnas tasya bhīmasya rakṣasaḥ dadṛśe śoṇitenāktaḥ pannagendra ivāhave", "category": "Epic, Ramayana", "book": "Ramayana", "position": "Kanda 6, Sarga 059, Verse 072"}
{"quote": "rākṣasaḥ pracakampe ca lakṣmaṇeṣu prakampitaḥ rudrabāṇahataṃ bhīmaṃ yathā tripuragopuram", "category": "Epic, Ramayana", "book": "Ramayana", "position": "Kanda 6, Sarga 059, Verse 073"}
{"quote": "cintayām āsa cāśvasya vimṛśya ca mahābalaḥ sādhu bāṇanipātena śvāghanīyo 'si me ripuḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 074"}
{"quote": "vicāryaivaṃ vinamyāsyaṃ vinamya ca bhujāv ubhau sa rathopastham āsthāya rathena pracacāra ha", "category": "Epic, Ramayana", "book": "Ramayana", "position": "Kanda 6, Sarga 059, Verse 075"}
{"quote": "ekaṃ trīn pañca sapteti sāyakān rākṣasarṣabhaḥ ādade saṃdadhe cāpi vicakarṣotsasarja ca", "category": "Epic, Ramayana", "book": "Ramayana", "position": "Kanda 6, Sarga 059, Verse 076"}
{"quote": "te bāṇāḥ kālasaṃkāśā rākṣasendradhanuś cyutāḥ hemapuṅkhā raviprakhyāś cakrur dīptam ivāmbaram", "category": "Epic, Ramayana", "book": "Ramayana", "position": "Kanda 6, Sarga 059, Verse 077"}
{"quote": "tatas tān rākṣasotsṛṣṭāñ śaraughān rāvaṇānujaḥ asaṃbhrāntaḥ praciccheda niśitair bahubhiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 078"}
{"quote": "tāñ śarān yudhi saṃprekṣya nikṛttān rāvaṇātmajaḥ cukopa tridaśendrārir jagrāha niśitaṃ śaram", "category": "Epic, Ramayana", "book": "Ramayana", "position": "Kanda 6, Sarga 059, Verse 079"}
{"quote": "sa saṃdhāya mahātejās taṃ bāṇaṃ sahasotsṛjat tataḥ saumitrim āyāntam ājaghāna stanāntare", "category": "Epic, Ramayana", "book": "Ramayana", "position": "Kanda 6, Sarga 059, Verse 080"}
{"quote": "atikāyena saumitris tāḍito yudhi vakṣasi susrāva rudhiraṃ tīvraṃ madaṃ matta iva dvipaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 081"}
{"quote": "sa cakāra tadātmānaṃ viśalyaṃ sahasā vibhuḥ jagrāha ca śaraṃ tīṣṇam astreṇāpi samādadhe", "category": "Epic, Ramayana", "book": "Ramayana", "position": "Kanda 6, Sarga 059, Verse 082"}
{"quote": "āgneyena tadāstreṇa yojayām āsa sāyakam sa jajvāla tadā bāṇo dhanuś cāsya mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 083"}
{"quote": "atikāyo 'titejasvī sauram astraṃ samādade tena bāṇaṃ bhujaṃgābhaṃ hemapuṅkham ayojayat", "category": "Epic, Ramayana", "book": "Ramayana", "position": "Kanda 6, Sarga 059, Verse 084"}
{"quote": "tatas taṃ jvalitaṃ ghoraṃ lakṣmaṇaḥ śaram āhitam atikāyāya cikṣepa kāladaṇḍam ivāntakaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 085"}
{"quote": "āgneyenābhisaṃyuktaṃ dṛṣṭvā bāṇaṃ niśācaraḥ utsasarja tadā bāṇaṃ dīptaṃ sūryāstrayojitam", "category": "Epic, Ramayana", "book": "Ramayana", "position": "Kanda 6, Sarga 059, Verse 086"}
{"quote": "tāv ubhāv ambare bāṇāv anyonyam abhijaghnatuḥ tejasā saṃpradīptāgrau kruddhāv iva bhujaṃ gamau", "category": "Epic, Ramayana", "book": "Ramayana", "position": "Kanda 6, Sarga 059, Verse 087"}
{"quote": "tāv anyonyaṃ vinirdahya petatur dharaṇītale nirarciṣau bhasmakṛtau na bhrājete śarottamau", "category": "Epic, Ramayana", "book": "Ramayana", "position": "Kanda 6, Sarga 059, Verse 088"}
{"quote": "tato 'tikāyaḥ saṃkruddhas tv astram aiṣīkam utsṛjat tat praciccheda saumitrir astram aindreṇa vīryavān", "category": "Epic, Ramayana", "book": "Ramayana", "position": "Kanda 6, Sarga 059, Verse 089"}
{"quote": "aiṣīkaṃ nihataṃ dṛṣṭvā kumāro rāvaṇātmajaḥ yāmyenāstreṇa saṃkruddho yojayām āsa sāyakam", "category": "Epic, Ramayana", "book": "Ramayana", "position": "Kanda 6, Sarga 059, Verse 090"}
{"quote": "tatas tad astraṃ cikṣepa lakṣmaṇāya niśācaraḥ vāyavyena tad astraṃ tu nijaghāna sa lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 091"}
{"quote": "athainaṃ śaradhārābhir dhārābhir iva toyadaḥ abhyavarṣata saṃkruddho lakṣmaṇo rāvaṇātmajam", "category": "Epic, Ramayana", "book": "Ramayana", "position": "Kanda 6, Sarga 059, Verse 092"}
{"quote": "te 'tikāyaṃ samāsādya kavace vajrabhūṣite bhagnāgraśalyāḥ sahasā petur bāṇā mahītale", "category": "Epic, Ramayana", "book": "Ramayana", "position": "Kanda 6, Sarga 059, Verse 093"}
{"quote": "tān moghān abhisaṃprekṣya lakṣmaṇaḥ paravīrahā abhyavarṣata bāṇānāṃ sahasreṇa mahāyaśāḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 094"}
{"quote": "sa varṣyamāṇo bāṇaughair atikāyo mahābalaḥ avadhyakavacaḥ saṃkhye rākṣaso naiva vivyathe", "category": "Epic, Ramayana", "book": "Ramayana", "position": "Kanda 6, Sarga 059, Verse 095"}
{"quote": "na śaśāka rujaṃ kartuṃ yudhi tasya narottamaḥ athainam abhyupāgamya vāyur vākyam uvāca ha", "category": "Epic, Ramayana", "book": "Ramayana", "position": "Kanda 6, Sarga 059, Verse 096"}
{"quote": "brahmadattavaro hy eṣa avadhya kavacāvṛtaḥ brāhmeṇāstreṇa bhindhy enam eṣa vadhyo hi nānyathā", "category": "Epic, Ramayana", "book": "Ramayana", "position": "Kanda 6, Sarga 059, Verse 097"}
{"quote": "tataḥ sa vāyor vacanaṃ niśamya saumitrir indrapratimānavīryaḥ samādade bāṇam amoghavegaṃ tad brāhmam astraṃ sahasā niyojya", "category": "Epic, Ramayana", "book": "Ramayana", "position": "Kanda 6, Sarga 059, Verse 098"}
{"quote": "tasmin varāstre tu niyujyamāne saumitriṇā bāṇavare śitāgre diśaḥ sacandrārkamahāgrahāś ca nabhaś ca tatrāsa rarāsa corvī", "category": "Epic, Ramayana", "book": "Ramayana", "position": "Kanda 6, Sarga 059, Verse 099"}
{"quote": "taṃ brahmaṇo 'streṇa niyujya cāpe śaraṃ supuṅkhaṃ yamadūtakalpam saumitrir indrārisutasya tasya sasarja bāṇaṃ yudhi vajrakalpam", "category": "Epic, Ramayana", "book": "Ramayana", "position": "Kanda 6, Sarga 059, Verse 100"}
{"quote": "taṃ lakṣmaṇotsṛṣṭam amoghavegaṃ samāpatantaṃ jvalanaprakāśam suvarṇavajrottamacitrapuṅkhaṃ tadātikāyaḥ samare dadarśa", "category": "Epic, Ramayana", "book": "Ramayana", "position": "Kanda 6, Sarga 059, Verse 101"}
{"quote": "taṃ prekṣamāṇaḥ sahasātikāyo jaghāna bāṇair niśitair anekaiḥ sa sāyakas tasya suparṇavegas tadātivegena jagāma pārśvam", "category": "Epic, Ramayana", "book": "Ramayana", "position": "Kanda 6, Sarga 059, Verse 102"}
{"quote": "tam āgataṃ prekṣya tadātikāyo bāṇaṃ pradīptāntakakālakalpam jaghāna śaktyṛṣṭigadākuṭhāraiḥ śūlair halaiś cāpy avipannaceṣṭaḥ", "category": "Epic, Ramayana", "book": "Ramayana", "position": "Kanda 6, Sarga 059, Verse 103"}
{"quote": "tāny āyudhāny adbhutavigrahāṇi moghāni kṛtvā sa śaro 'gnidīptaḥ prasahya tasyaiva kirīṭajuṣṭaṃ tadātikāyasya śiro jahāra", "category": "Epic, Ramayana", "book": "Ramayana", "position": "Kanda 6, Sarga 059, Verse 104"}
{"quote": "tac chiraḥ saśiras trāṇaṃ lakṣmaṇeṣuprapīḍitam papāta sahasā bhūmau śṛṅgaṃ himavato yathā", "category": "Epic, Ramayana", "book": "Ramayana", "position": "Kanda 6, Sarga 059, Verse 105"}
{"quote": "praharṣayuktā bahavas tu vānarā prabuddhapadmapratimānanās tadā apūjayaṃl lakṣmaṇam iṣṭabhāginaṃ hate ripau bhīmabale durāsade", "category": "Epic, Ramayana", "book": "Ramayana", "position": "Kanda 6, Sarga 059, Verse 106"}
{"quote": "tato hatān rākṣasapuṃgavāṃs tān devāntakāditriśiro 'tikāyān rakṣogaṇās tatra hatāvaśiṣṭās te rāvaṇāya tvaritaṃ śaśaṃsuḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 001"}
{"quote": "tato hatāṃs tān sahasā niśamya rājā mumohāśrupariplutākṣaḥ putrakṣayaṃ bhrātṛvadhaṃ ca ghoraṃ vicintya rājā vipulaṃ pradadhyau", "category": "Epic, Ramayana", "book": "Ramayana", "position": "Kanda 6, Sarga 060, Verse 002"}
{"quote": "tatas tu rājānam udīkṣya dīnaṃ śokārṇave saṃparipupluvānam atharṣabho rākṣasarājasūnur athendrajid vākyam idaṃ babhāṣe", "category": "Epic, Ramayana", "book": "Ramayana", "position": "Kanda 6, Sarga 060, Verse 003"}
{"quote": "na tāta mohaṃ pratigantum arhasi yatrendrajij jīvati rākṣasendra nendrāribāṇābhihato hi kaś cit prāṇān samarthaḥ samare 'bhidhartum", "category": "Epic, Ramayana", "book": "Ramayana", "position": "Kanda 6, Sarga 060, Verse 004"}
{"quote": "paśyādya rāmaṃ sahalakṣmaṇena madbāṇanirbhinnavikīrṇadeham gatāyuṣaṃ bhūmitale śayānaṃ śaraiḥ śitair ācitasarvagātram", "category": "Epic, Ramayana", "book": "Ramayana", "position": "Kanda 6, Sarga 060, Verse 005"}
{"quote": "imāṃ pratijñāṃ śṛṇu śakraśatroḥ suniścitāṃ pauruṣadaivayuktām adyaiva rāmaṃ sahalakṣmaṇena saṃtāpayiṣyāmi śarair amoghaiḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 006"}
{"quote": "adyendravaivasvataviṣṇumitra sādhyāśvivaiśvānaracandrasūryāḥ drakṣyanti me vikramam aprameyaṃ viṣṇor ivograṃ baliyajñavāṭe", "category": "Epic, Ramayana", "book": "Ramayana", "position": "Kanda 6, Sarga 060, Verse 007"}
{"quote": "sa evam uktvā tridaśendraśatrur āpṛcchya rājānam adīnasattvaḥ samārurohānilatulyavegaṃ rathaṃ kharaśreṣṭhasamādhiyuktam", "category": "Epic, Ramayana", "book": "Ramayana", "position": "Kanda 6, Sarga 060, Verse 008"}
{"quote": "samāsthāya mahātejā rathaṃ harirathopamam jagāma sahasā tatra yatra yuddham ariṃdama", "category": "Epic, Ramayana", "book": "Ramayana", "position": "Kanda 6, Sarga 060, Verse 009"}
{"quote": "taṃ prasthitaṃ mahātmānam anujagmur mahābalāḥ saṃharṣamāṇā bahavo dhanuḥpravarapāṇayaḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 010"}
{"quote": "gajaskandhagatāḥ ke cit ke cit paramavājibhiḥ prāsamudgaranistriṃśa paraśvadhagadādharāḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 011"}
{"quote": "sa śaṅkhaninadair bhīmair bherīṇāṃ ca mahāsvanaiḥ jagāma tridaśendrāriḥ stūyamāno niśācaraiḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 012"}
{"quote": "sa śaṅkhaśaśivarṇena chatreṇa ripusādanaḥ rarāja paripūrṇena nabhaś candramasā yathā", "category": "Epic, Ramayana", "book": "Ramayana", "position": "Kanda 6, Sarga 060, Verse 013"}
{"quote": "avījyata tato vīro haimair hemavibhūṣitaiḥ cārucāmaramukhyaiś ca mukhyaḥ sarvadhanuṣmatām", "category": "Epic, Ramayana", "book": "Ramayana", "position": "Kanda 6, Sarga 060, Verse 014"}
{"quote": "tatas tv indrajitā laṅkā sūryapratimatejasā rarājāprativīryeṇa dyaur ivārkeṇa bhāsvatā", "category": "Epic, Ramayana", "book": "Ramayana", "position": "Kanda 6, Sarga 060, Verse 015"}
{"quote": "sa tu dṛṣṭvā viniryāntaṃ balena mahatā vṛtam rākṣasādhipatiḥ śrīmān rāvaṇaḥ putram abravīt", "category": "Epic, Ramayana", "book": "Ramayana", "position": "Kanda 6, Sarga 060, Verse 016"}
{"quote": "tvam apratirathaḥ putra jitas te yudhi vāsavaḥ kiṃ punar mānuṣaṃ dhṛṣyaṃ na vadhiṣyasi rāghavam", "category": "Epic, Ramayana", "book": "Ramayana", "position": "Kanda 6, Sarga 060, Verse 017"}
{"quote": "tathokto rākṣasendreṇa pratigṛhya mahāśiṣaḥ rathenāśvayujā vīraḥ śīghraṃ gatvā nikumbhilām", "category": "Epic, Ramayana", "book": "Ramayana", "position": "Kanda 6, Sarga 060, Verse 018"}
{"quote": "sa saṃprāpya mahātejā yuddhabhūmim ariṃdamaḥ sthāpayām āsa rakṣāṃsi rathaṃ prati samantataḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 019"}
{"quote": "tatas tu hutabhoktāraṃ hutabhuk sadṛśaprabhaḥ juhuve rākṣasaśreṣṭho mantravad vidhivat tadā", "category": "Epic, Ramayana", "book": "Ramayana", "position": "Kanda 6, Sarga 060, Verse 020"}
{"quote": "sa havirjālasaṃskārair mālyagandhapuraskṛtaiḥ juhuve pāvakaṃ tatra rākṣasendraḥ pratāpavān", "category": "Epic, Ramayana", "book": "Ramayana", "position": "Kanda 6, Sarga 060, Verse 021"}
{"quote": "śastrāṇi śarapatrāṇi samidho 'tha vibhītakaḥ lohitāni ca vāsāṃsi sruvaṃ kārṣṇāyasaṃ tathā", "category": "Epic, Ramayana", "book": "Ramayana", "position": "Kanda 6, Sarga 060, Verse 022"}
{"quote": "sa tatrāgniṃ samāstīrya śarapatraiḥ satomaraiḥ chāgasya sarvakṛṣṇasya galaṃ jagrāha jīvataḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 023"}
{"quote": "sakṛd eva samiddhasya vidhūmasya mahārciṣaḥ babhūvus tāni liṅgāni vijayaṃ yāny adarśayan", "category": "Epic, Ramayana", "book": "Ramayana", "position": "Kanda 6, Sarga 060, Verse 024"}
{"quote": "pradakṣiṇāvartaśikhas taptakāñcanasaṃnibhaḥ havis tat pratijagrāha pāvakaḥ svayam utthitaḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 025"}
{"quote": "so 'stram āhārayām āsa brāhmam astravidāṃ varaḥ dhanuś cātmarathaṃ caiva sarvaṃ tatrābhyamantrayat", "category": "Epic, Ramayana", "book": "Ramayana", "position": "Kanda 6, Sarga 060, Verse 026"}
{"quote": "tasminn āhūyamāne 'stre hūyamāne ca pāvake sārkagrahendu nakṣatraṃ vitatrāsa nabhastalam", "category": "Epic, Ramayana", "book": "Ramayana", "position": "Kanda 6, Sarga 060, Verse 027"}
{"quote": "sa pāvakaṃ pāvakadīptatejā hutvā mahendrapratimaprabhāvaḥ sacāpabāṇāsirathāśvasūtaḥ khe 'ntardadha ātmānam acintyarūpaḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 028"}
{"quote": "sa sainyam utsṛjya sametya tūrṇaṃ mahāraṇe vānaravāhinīṣu adṛśyamānaḥ śarajālam ugraṃ vavarṣa nīlāmbudharo yathāmbu", "category": "Epic, Ramayana", "book": "Ramayana", "position": "Kanda 6, Sarga 060, Verse 029"}
{"quote": "te śakrajidbāṇaviśīrṇadehā māyāhatā visvaram unnadantaḥ raṇe nipetur harayo 'drikalpā yathendravajrābhihatā nagendrāḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 030"}
{"quote": "te kevalaṃ saṃdadṛśuḥ śitāgrān bāṇān raṇe vānaravāhinīṣu māyā nigūḍhaṃ ca surendraśatruṃ na cātra taṃ rākṣasam abhyapaśyan", "category": "Epic, Ramayana", "book": "Ramayana", "position": "Kanda 6, Sarga 060, Verse 031"}
{"quote": "tataḥ sa rakṣo'dhipatir mahātmā sarvā diśo bāṇagaṇaiḥ śitāgraiḥ pracchādayām āsa raviprakāśair viṣādayām āsa ca vānarendrān", "category": "Epic, Ramayana", "book": "Ramayana", "position": "Kanda 6, Sarga 060, Verse 032"}
{"quote": "sa śūlanistriṃśa paraśvadhāni vyāvidhya dīptānalasaṃnibhāni savisphuliṅgojjvalapāvakāni vavarṣa tīvraṃ plavagendrasainye", "category": "Epic, Ramayana", "book": "Ramayana", "position": "Kanda 6, Sarga 060, Verse 033"}
{"quote": "tato jvalanasaṃkāśaiḥ śitair vānarayūthapāḥ tāḍitāḥ śakrajidbāṇaiḥ praphullā iva kiṃśukāḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 034"}
{"quote": "anyonyam abhisarpanto ninadantaś ca visvaram rākṣasendrāstranirbhinnā nipetur vānararṣabhāḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 035"}
{"quote": "udīkṣamāṇā gaganaṃ ke cin netreṣu tāḍitāḥ śarair viviśur anyonyaṃ petuś ca jagatītale", "category": "Epic, Ramayana", "book": "Ramayana", "position": "Kanda 6, Sarga 060, Verse 036"}
{"quote": "hanūmantaṃ ca sugrīvam aṅgadaṃ gandhamādanam jāmbavantaṃ suṣeṇaṃ ca vegadarśinam eva ca", "category": "Epic, Ramayana", "book": "Ramayana", "position": "Kanda 6, Sarga 060, Verse 037"}
{"quote": "maindaṃ ca dvividaṃ nīlaṃ gavākṣaṃ gajagomukhau kesariṃ harilomānaṃ vidyuddaṃṣṭraṃ ca vānaram", "category": "Epic, Ramayana", "book": "Ramayana", "position": "Kanda 6, Sarga 060, Verse 038"}
{"quote": "sūryānanaṃ jyotimukhaṃ tathā dadhimukhaṃ harim pāvakākṣaṃ nalaṃ caiva kumudaṃ caiva vānaram", "category": "Epic, Ramayana", "book": "Ramayana", "position": "Kanda 6, Sarga 060, Verse 039"}
{"quote": "prāsaiḥ śūlaiḥ śitair bāṇair indrajinmantrasaṃhitaiḥ vivyādha hariśārdūlān sarvāṃs tān rākṣasottamaḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 040"}
{"quote": "sa vai gadābhir hariyūthamukhyān nirbhidya bāṇais tapanīyapuṅkhaiḥ vavarṣa rāmaṃ śaravṛṣṭijālaiḥ salakṣmaṇaṃ bhāskararaśmikalpaiḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 041"}
{"quote": "sa bāṇavarṣair abhivarṣyamāṇo dhārānipātān iva tān vicintya samīkṣamāṇaḥ paramādbhutaśrī rāmas tadā lakṣmaṇam ity uvāca", "category": "Epic, Ramayana", "book": "Ramayana", "position": "Kanda 6, Sarga 060, Verse 042"}
{"quote": "asau punar lakṣmaṇa rākṣasendro brahmāstram āśritya surendraśatruḥ nipātayitvā harisainyam ugram asmāñ śarair ardayati prasaktam", "category": "Epic, Ramayana", "book": "Ramayana", "position": "Kanda 6, Sarga 060, Verse 043"}
{"quote": "svayambhuvā dattavaro mahātmā kham āsthito 'ntarhitabhīmakāyaḥ kathaṃ nu śakyo yudhi naṣṭadeho nihantum adyendrajid udyatāstraḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 044"}
{"quote": "manye svayambhūr bhagavān acintyo yasyaitad astraṃ prabhavaś ca yo 'sya bāṇāvapātāṃs tvam ihādya dhīman mayā sahāvyagramanāḥ sahasva", "category": "Epic, Ramayana", "book": "Ramayana", "position": "Kanda 6, Sarga 060, Verse 045"}
{"quote": "pracchādayaty eṣa hi rākṣasendraḥ sarvā diśaḥ sāyakavṛṣṭijālaiḥ etac ca sarvaṃ patitāgryavīraṃ na bhrājate vānararājasainyam", "category": "Epic, Ramayana", "book": "Ramayana", "position": "Kanda 6, Sarga 060, Verse 046"}
{"quote": "āvāṃ tu dṛṣṭvā patitau visaṃjñau nivṛttayuddhau hataroṣaharṣau dhruvaṃ pravekṣyaty amarārivāsaṃ asau samādāya raṇāgralakṣmīm", "category": "Epic, Ramayana", "book": "Ramayana", "position": "Kanda 6, Sarga 060, Verse 047"}
{"quote": "tatas tu tāv indrajid astrajālair babhūvatus tatra tadā viśastau sa cāpi tau tatra viṣādayitvā nanāda harṣād yudhi rākṣasendraḥ", "category": "Epic, Ramayana", "book": "Ramayana", "position": "Kanda 6, Sarga 060, Verse 048"}
{"quote": "sa tat tadā vānararājasainyaṃ rāmaṃ ca saṃkhye sahalakṣmaṇena viṣādayitvā sahasā viveśa purīṃ daśagrīvabhujābhiguptām", "category": "Epic, Ramayana", "book": "Ramayana", "position": "Kanda 6, Sarga 060, Verse 049"}
{"quote": "tayos tadā sāditayo raṇāgre mumoha sainyaṃ hariyūthapānām sugrīvanīlāṅgadajāmbavanto na cāpi kiṃ cit pratipedire te", "category": "Epic, Ramayana", "book": "Ramayana", "position": "Kanda 6, Sarga 061, Verse 001"}
{"quote": "tato viṣaṇṇaṃ samavekṣya sainyaṃ vibhīṣaṇo buddhimatāṃ variṣṭhaḥ uvāca śākhāmṛgarājavīrān āśvāsayann apratimair vacobhiḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 002"}
{"quote": "mā bhaiṣṭa nāsty atra viṣādakālo yad āryaputrāv avaśau viṣaṇṇau svayambhuvo vākyam athodvahantau yat sāditāv indrajidastrajālaiḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 003"}
{"quote": "tasmai tu dattaṃ paramāstram etat svayambhuvā brāhmam amoghavegam tan mānayantau yadi rājaputrau nipātitau ko 'tra viṣādakālaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 004"}
{"quote": "brāhmam astraṃ tadā dhīmān mānayitvā tu mārutiḥ vibhīṣaṇavacaḥ śrutvā hanūmāṃs tam athābravīt", "category": "Epic, Ramayana", "book": "Ramayana", "position": "Kanda 6, Sarga 061, Verse 005"}
{"quote": "etasmin nihate sainye vānarāṇāṃ tarasvinām yo yo dhārayate prāṇāṃs taṃ tam āśvāsayāvahe", "category": "Epic, Ramayana", "book": "Ramayana", "position": "Kanda 6, Sarga 061, Verse 006"}
{"quote": "tāv ubhau yugapad vīrau hanūmad rākṣasottamau ulkāhastau tadā rātrau raṇaśīrṣe viceratuḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 007"}
{"quote": "chinnalāṅgūlahastorupādāṅguli śiro dharaiḥ sravadbhiḥ kṣatajaṃ gātraiḥ prasravadbhiḥ samantataḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 008"}
{"quote": "patitaiḥ parvatākārair vānarair abhisaṃkulām śastraiś ca patitair dīptair dadṛśāte vasuṃdharām", "category": "Epic, Ramayana", "book": "Ramayana", "position": "Kanda 6, Sarga 061, Verse 009"}
{"quote": "sugrīvam aṅgadaṃ nīlaṃ śarabhaṃ gandhamādanam jāmbavantaṃ suṣeṇaṃ ca vegadarśanam āhukam", "category": "Epic, Ramayana", "book": "Ramayana", "position": "Kanda 6, Sarga 061, Verse 010"}
{"quote": "maindaṃ nalaṃ jyotimukhaṃ dvividaṃ panasaṃ tathā vibhīṣaṇo hanūmāṃś ca dadṛśāte hatān raṇe", "category": "Epic, Ramayana", "book": "Ramayana", "position": "Kanda 6, Sarga 061, Verse 011"}
{"quote": "saptaṣaṣṭir hatāḥ koṭyo vānarāṇāṃ tarasvinām ahnaḥ pañcamaśeṣeṇa vallabhena svayambhuvaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 012"}
{"quote": "sāgaraughanibhaṃ bhīmaṃ dṛṣṭvā bāṇārditaṃ balam mārgate jāmbavantaṃ sma hanūmān savibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 013"}
{"quote": "svabhāvajarayā yuktaṃ vṛddhaṃ śaraśataiś citam prajāpatisutaṃ vīraṃ śāmyantam iva pāvakam", "category": "Epic, Ramayana", "book": "Ramayana", "position": "Kanda 6, Sarga 061, Verse 014"}
{"quote": "dṛṣṭvā tam upasaṃgamya paulastyo vākyam abravīt kaccid āryaśarais tīrṣṇair na prāṇā dhvaṃsitās tava", "category": "Epic, Ramayana", "book": "Ramayana", "position": "Kanda 6, Sarga 061, Verse 015"}
{"quote": "vibhīṣaṇavacaḥ śrutvā jāmbavān ṛkṣapuṃgavaḥ kṛcchrād abhyudgiran vākyam idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 061, Verse 016"}
{"quote": "nairṛtendramahāvīryasvareṇa tvābhilakṣaye pīḍyamānaḥ śitair bāṇair na tvāṃ paśyāmi cakṣuṣā", "category": "Epic, Ramayana", "book": "Ramayana", "position": "Kanda 6, Sarga 061, Verse 017"}
{"quote": "añjanā suprajā yena mātariśvā ca nairṛta hanūmān vānaraśreṣṭhaḥ prāṇān dhārayate kva cit", "category": "Epic, Ramayana", "book": "Ramayana", "position": "Kanda 6, Sarga 061, Verse 018"}
{"quote": "śrutvā jāmbavato vākyam uvācedaṃ vibhīṣaṇaḥ āryaputrāv atikramya kasmāt pṛcchasi mārutim", "category": "Epic, Ramayana", "book": "Ramayana", "position": "Kanda 6, Sarga 061, Verse 019"}
{"quote": "naiva rājani sugrīve nāṅgade nāpi rāghave ārya saṃdarśitaḥ sneho yathā vāyusute paraḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 020"}
{"quote": "vibhīṣaṇavacaḥ śrutvā jāmbavān vākyam abravīt śṛṇu nairṛtaśārdūla yasmāt pṛcchāmi mārutim", "category": "Epic, Ramayana", "book": "Ramayana", "position": "Kanda 6, Sarga 061, Verse 021"}
{"quote": "tasmiñ jīvati vīre tu hatam apy ahataṃ balam hanūmaty ujjhitaprāṇe jīvanto 'pi vayaṃ hatāḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 022"}
{"quote": "dhriyate mārutis tāta mārutapratimo yadi vaiśvānarasamo vīrye jīvitāśā tato bhavet", "category": "Epic, Ramayana", "book": "Ramayana", "position": "Kanda 6, Sarga 061, Verse 023"}
{"quote": "tato vṛddham upāgamya niyamenābhyavādayat gṛhya jāmbavataḥ pādau hanūmān mārutātmajaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 024"}
{"quote": "śrutvā hanumato vākyaṃ tathāpi vyathitendriyaḥ punarjātam ivātmānaṃ sa mene ṛkṣapuṃgavaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 025"}
{"quote": "tato 'bravīn mahātejā hanūmantaṃ sa jāmbavān āgaccha hariśārdūlavānarāṃs trātum arhasi", "category": "Epic, Ramayana", "book": "Ramayana", "position": "Kanda 6, Sarga 061, Verse 026"}
{"quote": "nānyo vikramaparyāptas tvam eṣāṃ paramaḥ sakhā tvatparākramakālo 'yaṃ nānyaṃ paśyāmi kañ cana", "category": "Epic, Ramayana", "book": "Ramayana", "position": "Kanda 6, Sarga 061, Verse 027"}
{"quote": "ṛkṣavānaravīrāṇām anīkāni praharṣaya viśalyau kuru cāpy etau sāditau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 061, Verse 028"}
{"quote": "gatvā paramam adhvānam upary upari sāgaram himavantaṃ nagaśreṣṭhaṃ hanūman gantum arhasi", "category": "Epic, Ramayana", "book": "Ramayana", "position": "Kanda 6, Sarga 061, Verse 029"}
{"quote": "tataḥ kāñcanam atyugram ṛṣabhaṃ parvatottamam kailāsaśikharaṃ cāpi drakṣyasy ariniṣūdana", "category": "Epic, Ramayana", "book": "Ramayana", "position": "Kanda 6, Sarga 061, Verse 030"}
{"quote": "tayoḥ śikharayor madhye pradīptam atulaprabham sarvauṣadhiyutaṃ vīra drakṣyasy auṣadhiparvatam", "category": "Epic, Ramayana", "book": "Ramayana", "position": "Kanda 6, Sarga 061, Verse 031"}
{"quote": "tasya vānaraśārdūlacatasro mūrdhni saṃbhavāḥ drakṣyasy oṣadhayo dīptā dīpayantyo diśo daśa", "category": "Epic, Ramayana", "book": "Ramayana", "position": "Kanda 6, Sarga 061, Verse 032"}
{"quote": "mṛtasaṃjīvanīṃ caiva viśalyakaraṇīm api sauvarṇakaraṇīṃ caiva saṃdhānīṃ ca mahauṣadhīm", "category": "Epic, Ramayana", "book": "Ramayana", "position": "Kanda 6, Sarga 061, Verse 033"}
{"quote": "tāḥ sarvā hanuman gṛhya kṣipram āgantum arhasi āśvāsaya harīn prāṇair yojya gandhavahātmajaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 034"}
{"quote": "śrutvā jāmbavato vākyaṃ hanūmān haripuṃgavaḥ āpūryata baloddharṣais toyavegair ivārṇavaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 035"}
{"quote": "sa parvatataṭāgrasthaḥ pīḍayan parvatottaram hanūmān dṛśyate vīro dvitīya iva parvataḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 036"}
{"quote": "haripādavinirbhinno niṣasāda sa parvataḥ na śaśāka tadātmānaṃ soḍhuṃ bhṛśanipīḍitaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 037"}
{"quote": "tasya petur nagā bhūmau harivegāc ca jajvaluḥ śṛṅgāṇi ca vyakīryanta pīḍitasya hanūmatā", "category": "Epic, Ramayana", "book": "Ramayana", "position": "Kanda 6, Sarga 061, Verse 038"}
{"quote": "tasmin saṃpīḍyamāne tu bhagnadrumaśilātale na śekur vānarāḥ sthātuṃ ghūrṇamāne nagottame", "category": "Epic, Ramayana", "book": "Ramayana", "position": "Kanda 6, Sarga 061, Verse 039"}
{"quote": "sa ghūrṇitamahādvārā prabhagnagṛhagopurā laṅkā trāsākulā rātrau pranṛttevābhavat tadā", "category": "Epic, Ramayana", "book": "Ramayana", "position": "Kanda 6, Sarga 061, Verse 040"}
{"quote": "pṛthivīdharasaṃkāśo nipīḍya dharaṇīdharam pṛthivīṃ kṣobhayām āsa sārṇavāṃ mārutātmajaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 041"}
{"quote": "padbhyāṃ tu śailam āpīḍya vaḍavāmukhavan mukham vivṛtyograṃ nanādoccais trāsayann iva rākṣasān", "category": "Epic, Ramayana", "book": "Ramayana", "position": "Kanda 6, Sarga 061, Verse 042"}
{"quote": "tasya nānadyamānasya śrutvā ninadam adbhutam laṅkāsthā rākṣasāḥ sarve na śekuḥ spandituṃ bhayāt", "category": "Epic, Ramayana", "book": "Ramayana", "position": "Kanda 6, Sarga 061, Verse 043"}
{"quote": "namaskṛtvātha rāmāya mārutir bhīmavikramaḥ rāghavārthe paraṃ karma samaihata paraṃtapaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 044"}
{"quote": "sa puccham udyamya bhujaṃgakalpaṃ vinamya pṛṣṭhaṃ śravaṇe nikuñcya vivṛtya vaktraṃ vaḍavāmukhābham āpupluve vyomni sa caṇḍavegaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 045"}
{"quote": "sa vṛkṣaṣaṇḍāṃs tarasā jahāra śailāñ śilāḥ prākṛtavānarāṃś ca bāhūruvegoddhatasaṃpraṇunnās te kṣīṇavegāḥ salile nipetuḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 046"}
{"quote": "sa tau prasāryoragabhogakalpau bhujau bhujaṃgārinikāśavīryaḥ jagāma meruṃ nagarājam agryaṃ diśaḥ prakarṣann iva vāyusūnuḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 047"}
{"quote": "sa sāgaraṃ ghūrṇitavīcimālaṃ tadā bhṛśaṃ bhrāmitasarvasattvam samīkṣamāṇaḥ sahasā jagāma cakraṃ yathā viṣṇukarāgramuktam", "category": "Epic, Ramayana", "book": "Ramayana", "position": "Kanda 6, Sarga 061, Verse 048"}
{"quote": "sa parvatān vṛkṣagaṇān sarāṃsi nadīs taṭākāni purottamāni sphītāñjanāṃs tān api saṃprapaśyañ jagāma vegāt pitṛtulyavegaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 049"}
{"quote": "ādityapatham āśritya jagāma sa gataśramaḥ sa dadarśa hariśreṣṭho himavantaṃ nagottamam", "category": "Epic, Ramayana", "book": "Ramayana", "position": "Kanda 6, Sarga 061, Verse 050"}
{"quote": "nānāprasravaṇopetaṃ bahukaṃdaranirjharam śvetābhracayasaṃkāśaiḥ śikharaiś cārudarśanaiḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 051"}
{"quote": "sa taṃ samāsādya mahānagendram atipravṛddhottamaghoraśṛṅgam dadarśa puṇyāni mahāśramāṇi surarṣisaṃghottamasevitāni", "category": "Epic, Ramayana", "book": "Ramayana", "position": "Kanda 6, Sarga 061, Verse 052"}
{"quote": "sa brahmakośaṃ rajatālayaṃ ca śakrālayaṃ rudraśarapramokṣam hayānanaṃ brahmaśiraś ca dīptaṃ dadarśa vaivasvata kiṃkarāṃś ca", "category": "Epic, Ramayana", "book": "Ramayana", "position": "Kanda 6, Sarga 061, Verse 053"}
{"quote": "vajrālayaṃ vaiśvaraṇālayaṃ ca sūryaprabhaṃ sūryanibandhanaṃ ca brahmāsanaṃ śaṃkarakārmukaṃ ca dadarśa nābhiṃ ca vasuṃdharāyāḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 054"}
{"quote": "kailāsam agryaṃ himavacchilāṃ ca tatharṣabhaṃ kāñcanaśailam agryam sa dīptasarvauṣadhisaṃpradīptaṃ dadarśa sarvauṣadhiparvatendram", "category": "Epic, Ramayana", "book": "Ramayana", "position": "Kanda 6, Sarga 061, Verse 055"}
{"quote": "sa taṃ samīkṣyānalaraśmidīptaṃ visiṣmiye vāsavadūtasūnuḥ āplutya taṃ cauṣadhiparvatendraṃ tatrauṣadhīnāṃ vicayaṃ cakāra", "category": "Epic, Ramayana", "book": "Ramayana", "position": "Kanda 6, Sarga 061, Verse 056"}
{"quote": "sa yojanasahasrāṇi samatītya mahākapiḥ divyauṣadhidharaṃ śailaṃ vyacaran mārutātmajaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 057"}
{"quote": "mahauṣadhyas tu tāḥ sarvās tasmin parvatasattame vijñāyārthinam āyāntaṃ tato jagmur adarśanam", "category": "Epic, Ramayana", "book": "Ramayana", "position": "Kanda 6, Sarga 061, Verse 058"}
{"quote": "sa tā mahātmā hanumān apaśyaṃś cukopa kopāc ca bhṛśaṃ nanāda amṛṣyamāṇo 'gninikāśacakṣur mahīdharendraṃ tam uvāca vākyam", "category": "Epic, Ramayana", "book": "Ramayana", "position": "Kanda 6, Sarga 061, Verse 059"}
{"quote": "kim etad evaṃ suviniścitaṃ te yad rāghave nāsi kṛtānukampaḥ paśyādya madbāhubalābhibhūto vikīrṇam ātmānam atho nagendra", "category": "Epic, Ramayana", "book": "Ramayana", "position": "Kanda 6, Sarga 061, Verse 060"}
{"quote": "sa tasya śṛṅgaṃ sanagaṃ sanāgaṃ sakāñcanaṃ dhātusahasrajuṣṭam vikīrṇakūṭaṃ calitāgrasānuṃ pragṛhya vegāt sahasonmamātha", "category": "Epic, Ramayana", "book": "Ramayana", "position": "Kanda 6, Sarga 061, Verse 061"}
{"quote": "sa taṃ samutpāṭya kham utpapāta vitrāsya lokān sasurān surendrān saṃstūyamānaḥ khacarair anekair jagāma vegād garuḍogravīryaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 062"}
{"quote": "sa bhāskarādhvānam anuprapannas tad bhāskarābhaṃ śikharaṃ pragṛhya babhau tadā bhāskarasaṃnikāśo raveḥ samīpe pratibhāskarābhaḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 063"}
{"quote": "sa tena śailena bhṛśaṃ rarāja śailopamo gandhavahātmajas tu sahasradhāreṇa sapāvakena cakreṇa khe viṣṇur ivoddhṛtena", "category": "Epic, Ramayana", "book": "Ramayana", "position": "Kanda 6, Sarga 061, Verse 064"}
{"quote": "taṃ vānarāḥ prekṣya tadā vineduḥ sa tān api prekṣya mudā nanāda teṣāṃ samudghuṣṭaravaṃ niśamya laṅkālayā bhīmataraṃ vineduḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 065"}
{"quote": "tato mahātmā nipapāta tasmiñ śailottame vānarasainyamadhye haryuttamebhyaḥ śirasābhivādya vibhīṣaṇaṃ tatra ca sasvaje saḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 066"}
{"quote": "tāv apy ubhau mānuṣarājaputrau taṃ gandham āghrāya mahauṣadhīnām babhūvatus tatra tadā viśalyāv uttasthur anye ca haripravīrāḥ", "category": "Epic, Ramayana", "book": "Ramayana", "position": "Kanda 6, Sarga 061, Verse 067"}
{"quote": "tato harir gandhavahātmajas tu tam oṣadhīśailam udagravīryaḥ nināya vegād dhimavantam eva punaś ca rāmeṇa samājagāma", "category": "Epic, Ramayana", "book": "Ramayana", "position": "Kanda 6, Sarga 061, Verse 068"}
{"quote": "tato 'bravīn mahātejāḥ sugrīvo vānarādhipaḥ arthyaṃ vijāpayaṃś cāpi hanūmantaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 062, Verse 001"}
{"quote": "yato hataḥ kumbhakarṇaḥ kumārāś ca niṣūditāḥ nedānīm upanirhāraṃ rāvaṇo dātum arhati", "category": "Epic, Ramayana", "book": "Ramayana", "position": "Kanda 6, Sarga 062, Verse 002"}
{"quote": "ye ye mahābalāḥ santi laghavaś ca plavaṃgamāḥ laṅkām abhyutpatantv āśu gṛhyolkāḥ plavagarṣabhāḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 003"}
{"quote": "tato 'staṃ gata āditye raudre tasmin niśāmukhe laṅkām abhimukhāḥ solkā jagmus te plavagarṣabhāḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 004"}
{"quote": "ulkāhastair harigaṇaiḥ sarvataḥ samabhidrutāḥ ārakṣasthā virūpākṣāḥ sahasā vipradudruvuḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 005"}
{"quote": "gopurāṭṭa pratolīṣu caryāsu vividhāsu ca prāsādeṣu ca saṃhṛṣṭāḥ sasṛjus te hutāśanam", "category": "Epic, Ramayana", "book": "Ramayana", "position": "Kanda 6, Sarga 062, Verse 006"}
{"quote": "teṣāṃ gṛhasahasrāṇi dadāha hutabhuk tadā āvāsān rākṣasānāṃ ca sarveṣāṃ gṛhamedhinām", "category": "Epic, Ramayana", "book": "Ramayana", "position": "Kanda 6, Sarga 062, Verse 007"}
{"quote": "hemacitratanutrāṇāṃ sragdāmāmbaradhāriṇām sīdhupānacalākṣāṇāṃ madavihvalagāminām", "category": "Epic, Ramayana", "book": "Ramayana", "position": "Kanda 6, Sarga 062, Verse 008"}
{"quote": "kāntālambitavastrāṇāṃ śatrusaṃjātamanyunām gadāśūlāsi hastānāṃ khādatāṃ pibatām api", "category": "Epic, Ramayana", "book": "Ramayana", "position": "Kanda 6, Sarga 062, Verse 009"}
{"quote": "śayaneṣu mahārheṣu prasuptānāṃ priyaiḥ saha trastānāṃ gacchatāṃ tūrṇaṃ putrān ādāya sarvataḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 010"}
{"quote": "teṣāṃ gṛhasahasrāṇi tadā laṅkānivāsinām adahat pāvakas tatra jajvāla ca punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 011"}
{"quote": "sāravanti mahārhāṇi gambhīraguṇavanti ca hemacandrārdhacandrāṇi candraśālonnatāni ca", "category": "Epic, Ramayana", "book": "Ramayana", "position": "Kanda 6, Sarga 062, Verse 012"}
{"quote": "ratnacitragavākṣāṇi sādhiṣṭhānāni sarvaśaḥ maṇividrumacitrāṇi spṛśantīva ca bhāskaram", "category": "Epic, Ramayana", "book": "Ramayana", "position": "Kanda 6, Sarga 062, Verse 013"}
{"quote": "krauñcabarhiṇavīṇānāṃ bhūṣaṇānāṃ ca nisvanaiḥ nāditāny acalābhāni veśmāny agnir dadāha saḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 014"}
{"quote": "jvalanena parītāni toraṇāni cakāśire vidyudbhir iva naddhāni meghajālāni gharmage", "category": "Epic, Ramayana", "book": "Ramayana", "position": "Kanda 6, Sarga 062, Verse 015"}
{"quote": "vimāneṣu prasuptāś ca dahyamānā varāṅganāḥ tyaktābharaṇasaṃyogā hāhety uccair vicukruśaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 016"}
{"quote": "tatra cāgniparītāni nipetur bhavanāny api vajrivajrahatānīva śikharāṇi mahāgireḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 017"}
{"quote": "tāni nirdahyamānāni dūrataḥ pracakāśire himavacchikharāṇīva dīptauṣadhivanāni ca", "category": "Epic, Ramayana", "book": "Ramayana", "position": "Kanda 6, Sarga 062, Verse 018"}
{"quote": "harmyāgrair dahyamānaiś ca jvālāprajvalitair api rātrau sā dṛśyate laṅkā puṣpitair iva kiṃśukaiḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 019"}
{"quote": "hastyadhyakṣair gajair muktair muktaiś ca turagair api babhūva laṅkā lokānte bhrāntagrāha ivārṇavaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 020"}
{"quote": "aśvaṃ muktaṃ gajo dṛṣṭvā kaccid bhīto 'pasarpati bhīto bhītaṃ gajaṃ dṛṣṭvā kva cid aśvo nivartate", "category": "Epic, Ramayana", "book": "Ramayana", "position": "Kanda 6, Sarga 062, Verse 021"}
{"quote": "sā babhūva muhūrtena haribhir dīpitā purī lokasyāsya kṣaye ghore pradīpteva vasuṃdharā", "category": "Epic, Ramayana", "book": "Ramayana", "position": "Kanda 6, Sarga 062, Verse 022"}
{"quote": "nārī janasya dhūmena vyāptasyoccair vineduṣaḥ svano jvalanataptasya śuśruve daśayojanam", "category": "Epic, Ramayana", "book": "Ramayana", "position": "Kanda 6, Sarga 062, Verse 023"}
{"quote": "pradagdhakāyān aparān rākṣasān nirgatān bahiḥ sahasābhyutpatanti sma harayo 'tha yuyutsavaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 024"}
{"quote": "udghuṣṭaṃ vānarāṇāṃ ca rākṣasānāṃ ca nisvanaḥ diśo daśa samudraṃ ca pṛthivīṃ cānvanādayat", "category": "Epic, Ramayana", "book": "Ramayana", "position": "Kanda 6, Sarga 062, Verse 025"}
{"quote": "viśalyau tu mahātmānau tāv ubhau rāmalakṣmaṇau asaṃbhrāntau jagṛhatus tāv ubhau dhanuṣī vare", "category": "Epic, Ramayana", "book": "Ramayana", "position": "Kanda 6, Sarga 062, Verse 026"}
{"quote": "tato visphārayāṇasya rāmasya dhanur uttamam babhūva tumulaḥ śabdo rākṣasānāṃ bhayāvahaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 027"}
{"quote": "aśobhata tadā rāmo dhanur visphārayan mahat bhagavān iva saṃkruddho bhavo vedamayaṃ dhanuḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 028"}
{"quote": "vānarodghuṣṭaghoṣaś ca rākṣasānāṃ ca nisvanaḥ jyāśabdaś cāpi rāmasya trayaṃ vyāpa diśo daśa", "category": "Epic, Ramayana", "book": "Ramayana", "position": "Kanda 6, Sarga 062, Verse 029"}
{"quote": "tasya kārmukamuktaiś ca śarais tatpuragopuram kailāsaśṛṅgapratimaṃ vikīrṇam apatad bhuvi", "category": "Epic, Ramayana", "book": "Ramayana", "position": "Kanda 6, Sarga 062, Verse 030"}
{"quote": "tato rāmaśarān dṛṣṭvā vimāneṣu gṛheṣu ca saṃnāho rākṣasendrāṇāṃ tumulaḥ samapadyata", "category": "Epic, Ramayana", "book": "Ramayana", "position": "Kanda 6, Sarga 062, Verse 031"}
{"quote": "teṣāṃ saṃnahyamānānāṃ siṃhanādaṃ ca kurvatām śarvarī rākṣasendrāṇāṃ raudrīva samapadyata", "category": "Epic, Ramayana", "book": "Ramayana", "position": "Kanda 6, Sarga 062, Verse 032"}
{"quote": "ādiṣṭā vānarendrās te sugrīveṇa mahātmanā āsannā dvāram āsādya yudhyadhvaṃ plavagarṣabhāḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 033"}
{"quote": "yaś ca vo vitathaṃ kuryāt tatra tatra vyavasthitaḥ sa hantavyo 'bhisaṃplutya rājaśāsanadūṣakaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 034"}
{"quote": "teṣu vānaramukhyeṣu dīptolkojjvalapāṇiṣu sthiteṣu dvāram āsādya rāvaṇaṃ manyur āviśat", "category": "Epic, Ramayana", "book": "Ramayana", "position": "Kanda 6, Sarga 062, Verse 035"}
{"quote": "tasya jṛmbhitavikṣepād vyāmiśrā vai diśo daśa rūpavān iva rudrasya manyur gātreṣv adṛśyata", "category": "Epic, Ramayana", "book": "Ramayana", "position": "Kanda 6, Sarga 062, Verse 036"}
{"quote": "sa nikumbhaṃ ca kumbhaṃ ca kumbhakarṇātmajāv ubhau preṣayām āsa saṃkruddho rākṣasair bahubhiḥ saha", "category": "Epic, Ramayana", "book": "Ramayana", "position": "Kanda 6, Sarga 062, Verse 037"}
{"quote": "śaśāsa caiva tān sarvān rākṣasān rākṣaseśvaraḥ rākṣasā gacchatātraiva siṃhanādaṃ ca nādayan", "category": "Epic, Ramayana", "book": "Ramayana", "position": "Kanda 6, Sarga 062, Verse 038"}
{"quote": "tatas tu coditās tena rākṣasā jvalitāyudhāḥ laṅkāyā niryayur vīrāḥ praṇadantaḥ punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 039"}
{"quote": "bhīmāśvarathamātaṃgaṃ nānāpatti samākulam dīptaśūlagadākhaḍgaprāsatomarakārmukam", "category": "Epic, Ramayana", "book": "Ramayana", "position": "Kanda 6, Sarga 062, Verse 040"}
{"quote": "tad rākṣasabalaṃ ghoraṃ bhīmavikramapauruṣam dadṛśe jvalitaprāsaṃ kiṅkiṇīśatanāditam", "category": "Epic, Ramayana", "book": "Ramayana", "position": "Kanda 6, Sarga 062, Verse 041"}
{"quote": "hemajālācitabhujaṃ vyāveṣṭitaparaśvadham vyāghūrṇitamahāśastraṃ bāṇasaṃsaktakārmukam", "category": "Epic, Ramayana", "book": "Ramayana", "position": "Kanda 6, Sarga 062, Verse 042"}
{"quote": "gandhamālyamadhūtsekasaṃmodita mahānilam ghoraṃ śūrajanākīrṇaṃ mahāmbudharanisvanam", "category": "Epic, Ramayana", "book": "Ramayana", "position": "Kanda 6, Sarga 062, Verse 043"}
{"quote": "taṃ dṛṣṭvā balam āyāntaṃ rākṣasānāṃ sudāruṇam saṃcacāla plavaṃgānāṃ balam uccair nanāda ca", "category": "Epic, Ramayana", "book": "Ramayana", "position": "Kanda 6, Sarga 062, Verse 044"}
{"quote": "javenāplutya ca punas tad rākṣasabalaṃ mahat abhyayāt pratyaribalaṃ pataṃga iva pāvakam", "category": "Epic, Ramayana", "book": "Ramayana", "position": "Kanda 6, Sarga 062, Verse 045"}
{"quote": "teṣāṃ bhujaparāmarśavyāmṛṣṭaparighāśani rākṣasānāṃ balaṃ śreṣṭhaṃ bhūyastaram aśobhata", "category": "Epic, Ramayana", "book": "Ramayana", "position": "Kanda 6, Sarga 062, Verse 046"}
{"quote": "tathaivāpy apare teṣāṃ kapīnām asibhiḥ śitaiḥ pravīrān abhito jaghnur ghorarūpā niśācarāḥ", "category": "Epic, Ramayana", "book": "Ramayana", "position": "Kanda 6, Sarga 062, Verse 047"}
{"quote": "ghnantam anyaṃ jaghānānyaḥ pātayantam apātayat garhamāṇaṃ jagarhānye daśantam apare 'daśat", "category": "Epic, Ramayana", "book": "Ramayana", "position": "Kanda 6, Sarga 062, Verse 048"}
{"quote": "dehīty anye dadāty anyo dadāmīty aparaḥ punaḥ kiṃ kleśayasi tiṣṭheti tatrānyonyaṃ babhāṣire", "category": "Epic, Ramayana", "book": "Ramayana", "position": "Kanda 6, Sarga 062, Verse 049"}
{"quote": "samudyatamahāprāsaṃ muṣṭiśūlāsisaṃkulam prāvartata mahāraudraṃ yuddhaṃ vānararakṣasām", "category": "Epic, Ramayana", "book": "Ramayana", "position": "Kanda 6, Sarga 062, Verse 050"}
{"quote": "vānarān daśa sapteti rākṣasā abhyapātayan rākṣasān daśasapteti vānarā jaghnur āhave", "category": "Epic, Ramayana", "book": "Ramayana", "position": "Kanda 6, Sarga 062, Verse 051"}
{"quote": "visrastakeśarasanaṃ vimuktakavacadhvajam balaṃ rākṣasam ālambya vānarāḥ paryavārayan", "category": "Epic, Ramayana", "book": "Ramayana", "position": "Kanda 6, Sarga 062, Verse 052"}
{"quote": "pravṛtte saṃkule tasmin ghore vīrajanakṣaye aṅgadaḥ kampanaṃ vīram āsasāda raṇotsukaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 001"}
{"quote": "āhūya so 'ṅgadaṃ kopāt tāḍayām āsa vegitaḥ gadayā kampanaḥ pūrvaṃ sa cacāla bhṛśāhataḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 002"}
{"quote": "sa saṃjñāṃ prāpya tejasvī cikṣepa śikharaṃ gireḥ arditaś ca prahāreṇa kampanaḥ patito bhuvi", "category": "Epic, Ramayana", "book": "Ramayana", "position": "Kanda 6, Sarga 063, Verse 003"}
{"quote": "hatapravīrā vyathitā rākṣasendracamūs tadā jagāmābhimukhī sā tu kumbhakarṇasuto yataḥ āpatantīṃ ca vegena kumbhas tāṃ sāntvayac camūm", "category": "Epic, Ramayana", "book": "Ramayana", "position": "Kanda 6, Sarga 063, Verse 004"}
{"quote": "sa dhanur dhanvināṃ śreṣṭhaḥ pragṛhya susamāhitaḥ mumocāśīviṣaprakhyāñ śarān dehavidāraṇān", "category": "Epic, Ramayana", "book": "Ramayana", "position": "Kanda 6, Sarga 063, Verse 005"}
{"quote": "tasya tac chuśubhe bhūyaḥ saśaraṃ dhanur uttamam vidyudairāvatārciṣmad dvitīyendradhanur yathā", "category": "Epic, Ramayana", "book": "Ramayana", "position": "Kanda 6, Sarga 063, Verse 006"}
{"quote": "ākarṇakṛṣṭamuktena jaghāna dvividaṃ tadā tena hāṭakapuṅkhena patriṇā patravāsasā", "category": "Epic, Ramayana", "book": "Ramayana", "position": "Kanda 6, Sarga 063, Verse 007"}
{"quote": "sahasābhihatas tena vipramuktapadaḥ sphuran nipapātādrikūṭābho vihvalaḥ plavagottamaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 008"}
{"quote": "maindas tu bhrātaraṃ dṛṣṭvā bhagnaṃ tatra mahāhave abhidudrāva vegena pragṛhya mahatīṃ śilām", "category": "Epic, Ramayana", "book": "Ramayana", "position": "Kanda 6, Sarga 063, Verse 009"}
{"quote": "tāṃ śilāṃ tu pracikṣepa rākṣasāya mahābalaḥ bibheda tāṃ śilāṃ kumbhaḥ prasannaiḥ pañcabhiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 010"}
{"quote": "saṃdhāya cānyaṃ sumukhaṃ śaram āśīviṣopamam ājaghāna mahātejā vakṣasi dvividāgrajam", "category": "Epic, Ramayana", "book": "Ramayana", "position": "Kanda 6, Sarga 063, Verse 011"}
{"quote": "sa tu tena prahāreṇa maindo vānarayūthapaḥ marmaṇy abhihatas tena papāta bhuvi mūrchitaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 012"}
{"quote": "aṅgado mātulau dṛṣṭvā patitau tau mahābalau abhidudrāva vegena kumbham udyatakārmukam", "category": "Epic, Ramayana", "book": "Ramayana", "position": "Kanda 6, Sarga 063, Verse 013"}
{"quote": "tam āpatantaṃ vivyādha kumbhaḥ pañcabhir āyasaiḥ tribhiś cānyaiḥ śitair bāṇair mātaṃgam iva tomaraiḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 014"}
{"quote": "so 'ṅgadaṃ vividhair bāṇaiḥ kumbho vivyādha vīryavān akuṇṭhadhārair niśitais tīkṣṇaiḥ kanakabhūṣaṇaiḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 015"}
{"quote": "aṅgadaḥ pratividdhāṅgo vāliputro na kampate śilāpādapavarṣāṇi tasya mūrdhni vavarṣa ha", "category": "Epic, Ramayana", "book": "Ramayana", "position": "Kanda 6, Sarga 063, Verse 016"}
{"quote": "sa praciccheda tān sarvān bibheda ca punaḥ śilāḥ kumbhakarṇātmajaḥ śrīmān vāliputrasamīritān", "category": "Epic, Ramayana", "book": "Ramayana", "position": "Kanda 6, Sarga 063, Verse 017"}
{"quote": "āpatantaṃ ca saṃprekṣya kumbho vānarayūthapam bhruvor vivyādha bāṇābhyām ulkābhyām iva kuñjaram", "category": "Epic, Ramayana", "book": "Ramayana", "position": "Kanda 6, Sarga 063, Verse 018"}
{"quote": "aṅgadaḥ pāṇinā netre pidhāya rudhirokṣite sālam āsannam ekena parijagrāha pāṇinā", "category": "Epic, Ramayana", "book": "Ramayana", "position": "Kanda 6, Sarga 063, Verse 019"}
{"quote": "tam indraketupratimaṃ vṛkṣaṃ mandarasaṃnibham samutsṛjantaṃ vegena paśyatāṃ sarvarakṣasām", "category": "Epic, Ramayana", "book": "Ramayana", "position": "Kanda 6, Sarga 063, Verse 020"}
{"quote": "sa ciccheda śitair bāṇaiḥ saptabhiḥ kāyabhedanaiḥ aṅgado vivyathe 'bhīkṣṇaṃ sasāda ca mumoha ca", "category": "Epic, Ramayana", "book": "Ramayana", "position": "Kanda 6, Sarga 063, Verse 021"}
{"quote": "aṅgadaṃ vyathitaṃ dṛṣṭvā sīdantam iva sāgare durāsadaṃ hariśreṣṭhā rāghavāya nyavedayan", "category": "Epic, Ramayana", "book": "Ramayana", "position": "Kanda 6, Sarga 063, Verse 022"}
{"quote": "rāmas tu vyathitaṃ śrutvā vāliputraṃ mahāhave vyādideśa hariśreṣṭhāñ jāmbavatpramukhāṃs tataḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 023"}
{"quote": "te tu vānaraśārdūlāḥ śrutvā rāmasya śāsanam abhipetuḥ susaṃkruddhāḥ kumbham udyatakārmukam", "category": "Epic, Ramayana", "book": "Ramayana", "position": "Kanda 6, Sarga 063, Verse 024"}
{"quote": "tato drumaśilāhastāḥ kopasaṃraktalocanāḥ rirakṣiṣanto 'bhyapatann aṅgadaṃ vānararṣabhāḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 025"}
{"quote": "jāmbavāṃś ca suṣeṇaś ca vegadarśī ca vānaraḥ kumbhakarṇātmajaṃ vīraṃ kruddhāḥ samabhidudruvuḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 026"}
{"quote": "samīkṣyātatatas tāṃs tu vānarendrān mahābalān āvavāra śaraugheṇa nageneva jalāśayam", "category": "Epic, Ramayana", "book": "Ramayana", "position": "Kanda 6, Sarga 063, Verse 027"}
{"quote": "tasya bāṇacayaṃ prāpya na śoker ativartitum vānarendrā mahātmāno velām iva mahodadhiḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 028"}
{"quote": "tāṃs tu dṛṣṭvā harigaṇāñ śaravṛṣṭibhir arditān aṅgadaṃ pṛṣṭhataḥ kṛtvā bhrātṛjaṃ plavageśvaraḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 029"}
{"quote": "abhidudrāva vegena sugrīvaḥ kumbham āhave śailasānu caraṃ nāgaṃ vegavān iva kesarī", "category": "Epic, Ramayana", "book": "Ramayana", "position": "Kanda 6, Sarga 063, Verse 030"}
{"quote": "utpāṭya ca mahāśailān aśvakarṇān dhavān bahūn anyāṃś ca vividhān vṛkṣāṃś cikṣepa ca mahābalaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 031"}
{"quote": "tāṃ chādayantīm ākāśaṃ vṛkṣavṛṣṭiṃ durāsadām kumbhakarṇātmajaḥ śrīmāṃś ciccheda niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 032"}
{"quote": "abhilakṣyeṇa tīvreṇa kumbhena niśitaiḥ śaraiḥ ācitās te drumā rejur yathā ghorāḥ śataghnayaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 033"}
{"quote": "drumavarṣaṃ tu tac chinnaṃ dṛṣṭvā kumbhena vīryavān vānarādhipatiḥ śrīmān mahāsattvo na vivyathe", "category": "Epic, Ramayana", "book": "Ramayana", "position": "Kanda 6, Sarga 063, Verse 034"}
{"quote": "nirbhidyamānaḥ sahasā sahamānaś ca tāñ śarān kumbhasya dhanur ākṣipya babhañjendradhanuḥprabham", "category": "Epic, Ramayana", "book": "Ramayana", "position": "Kanda 6, Sarga 063, Verse 035"}
{"quote": "avaplutya tataḥ śīghraṃ kṛtvā karma suduṣkaram abravīt kupitaḥ kumbhaṃ bhagnaśṛṅgam iva dvipam", "category": "Epic, Ramayana", "book": "Ramayana", "position": "Kanda 6, Sarga 063, Verse 036"}
{"quote": "nikumbhāgraja vīryaṃ te bāṇavegaṃ tad adbhutam saṃnatiś ca prabhāvaś ca tava vā rāvaṇasya vā", "category": "Epic, Ramayana", "book": "Ramayana", "position": "Kanda 6, Sarga 063, Verse 037"}
{"quote": "prahrādabalivṛtraghnakuberavaruṇopama ekas tvam anujāto 'si pitaraṃ balavattaraḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 038"}
{"quote": "tvām evaikaṃ mahābāhuṃ śūlahastam ariṃdamam tridaśā nātivartante jitendriyam ivādhayaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 039"}
{"quote": "varadānāt pitṛvyas te sahate devadānavān kumbhakarṇas tu vīryeṇa sahate ca surāsurān", "category": "Epic, Ramayana", "book": "Ramayana", "position": "Kanda 6, Sarga 063, Verse 040"}
{"quote": "dhanuṣīndrajitas tulyaḥ pratāpe rāvaṇasya ca tvam adya rakṣasāṃ loke śreṣṭho 'si balavīryataḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 041"}
{"quote": "mahāvimardaṃ samare mayā saha tavādbhutam adya bhūtāni paśyantu śakraśambarayor iva", "category": "Epic, Ramayana", "book": "Ramayana", "position": "Kanda 6, Sarga 063, Verse 042"}
{"quote": "kṛtam apratimaṃ karma darśitaṃ cāstrakauśalam pātitā harivīrāś ca tvayaite bhīmavikramāḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 043"}
{"quote": "upālambhabhayāc cāpi nāsi vīra mayā hataḥ kṛtakarmā pariśrānto viśrāntaḥ paśya me balam", "category": "Epic, Ramayana", "book": "Ramayana", "position": "Kanda 6, Sarga 063, Verse 044"}
{"quote": "tena sugrīvavākyena sāvamānena mānitaḥ agner ājyahutasyeva tejas tasyābhyavardhata", "category": "Epic, Ramayana", "book": "Ramayana", "position": "Kanda 6, Sarga 063, Verse 045"}
{"quote": "tataḥ kumbhaḥ samutpatya sugrīvam abhipadya ca ājaghānorasi kruddho vajravegena muṣṭinā", "category": "Epic, Ramayana", "book": "Ramayana", "position": "Kanda 6, Sarga 063, Verse 046"}
{"quote": "tasya carma ca pusphoṭa saṃjajñe cāsya śoṇitam sa ca muṣṭir mahāvegaḥ pratijaghne 'sthimaṇḍale", "category": "Epic, Ramayana", "book": "Ramayana", "position": "Kanda 6, Sarga 063, Verse 047"}
{"quote": "tadā vegena tatrāsīt tejaḥ prajvālitaṃ muhuḥ vajraniṣpeṣasaṃjātajvālā merau yathā girau", "category": "Epic, Ramayana", "book": "Ramayana", "position": "Kanda 6, Sarga 063, Verse 048"}
{"quote": "sa tatrābhihatas tena sugrīvo vānararṣabhaḥ muṣṭiṃ saṃvartayām āsa vajrakalpaṃ mahābalaḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 049"}
{"quote": "arciḥsahasravikacaṃ ravimaṇḍalasaprabham sa muṣṭiṃ pātayām āsa kumbhasyorasi vīryavān", "category": "Epic, Ramayana", "book": "Ramayana", "position": "Kanda 6, Sarga 063, Verse 050"}
{"quote": "muṣṭinābhihatas tena nipapātāśu rākṣasaḥ lohitāṅga ivākāśād dīptaraśmir yadṛcchayā", "category": "Epic, Ramayana", "book": "Ramayana", "position": "Kanda 6, Sarga 063, Verse 051"}
{"quote": "kumbhasya patato rūpaṃ bhagnasyorasi muṣṭinā babhau rudrābhipannasya yathārūpaṃ gavāṃ pateḥ", "category": "Epic, Ramayana", "book": "Ramayana", "position": "Kanda 6, Sarga 063, Verse 052"}
{"quote": "tasmin hate bhīmaparākrameṇa plavaṃgamānām ṛṣabheṇa yuddhe mahī saśailā savanā cacāla bhayaṃ ca rakṣāṃsy adhikaṃ viveśa", "category": "Epic, Ramayana", "book": "Ramayana", "position": "Kanda 6, Sarga 063, Verse 053"}
{"quote": "nikumbho bhrātaraṃ dṛṣṭvā sugrīveṇa nipātitam pradahann iva kopena vānarendram avaikṣata", "category": "Epic, Ramayana", "book": "Ramayana", "position": "Kanda 6, Sarga 064, Verse 001"}
{"quote": "tataḥ sragdāmasaṃnaddhaṃ dattapañcāṅgulaṃ śubham ādade parighaṃ vīro nagendraśikharopamam", "category": "Epic, Ramayana", "book": "Ramayana", "position": "Kanda 6, Sarga 064, Verse 002"}
{"quote": "hemapaṭṭaparikṣiptaṃ vajravidrumabhūṣitam yamadaṇḍopamaṃ bhīmaṃ rakṣasāṃ bhayanāśanam", "category": "Epic, Ramayana", "book": "Ramayana", "position": "Kanda 6, Sarga 064, Verse 003"}
{"quote": "tam āvidhya mahātejāḥ śakradhvajasamaṃ raṇe vinanāda vivṛttāsyo nikumbho bhīmavikramaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 004"}
{"quote": "urogatena niṣkeṇa bhujasthair aṅgadair api kuṇḍalābhyāṃ ca mṛṣṭābhyāṃ mālayā ca vicitrayā", "category": "Epic, Ramayana", "book": "Ramayana", "position": "Kanda 6, Sarga 064, Verse 005"}
{"quote": "nikumbho bhūṣaṇair bhāti tena sma parigheṇa ca yathendradhanuṣā meghaḥ savidyutstanayitnumān", "category": "Epic, Ramayana", "book": "Ramayana", "position": "Kanda 6, Sarga 064, Verse 006"}
{"quote": "parighāgreṇa pusphoṭa vātagranthir mahātmanaḥ prajajvāla saghoṣaś ca vidhūma iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 007"}
{"quote": "nagaryā viṭapāvatyā gandharvabhavanottamaiḥ saha caivāmarāvatyā sarvaiś ca bhavanaiḥ saha", "category": "Epic, Ramayana", "book": "Ramayana", "position": "Kanda 6, Sarga 064, Verse 008"}
{"quote": "satārāgaṇanakṣatraṃ sacandraṃ samahāgraham nikumbhaparighāghūrṇaṃ bhramatīva nabhastalam", "category": "Epic, Ramayana", "book": "Ramayana", "position": "Kanda 6, Sarga 064, Verse 009"}
{"quote": "durāsadaś ca saṃjajñe parighābharaṇaprabhaḥ krodhendhano nikumbhāgnir yugāntāgnir ivotthitaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 010"}
{"quote": "rākṣasā vānarāś cāpi na śekuḥ spandituṃ bhayāt hanūmaṃs tu vivṛtyoras tasthau pramukhato balī", "category": "Epic, Ramayana", "book": "Ramayana", "position": "Kanda 6, Sarga 064, Verse 011"}
{"quote": "parighopamabāhus tu parighaṃ bhāskaraprabham balī balavatas tasya pātayām āsa vakṣasi", "category": "Epic, Ramayana", "book": "Ramayana", "position": "Kanda 6, Sarga 064, Verse 012"}
{"quote": "sthire tasyorasi vyūḍhe parighaḥ śatadhā kṛtaḥ viśīryamāṇaḥ sahasā ulkā śatam ivāmbare", "category": "Epic, Ramayana", "book": "Ramayana", "position": "Kanda 6, Sarga 064, Verse 013"}
{"quote": "sa tu tena prahāreṇa cacāla ca mahākapiḥ parigheṇa samādhūto yathā bhūmicale 'calaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 014"}
{"quote": "sa tathābhihatas tena hanūmān plavagottamaḥ muṣṭiṃ saṃvartayām āsa balenātimahābalaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 015"}
{"quote": "tam udyamya mahātejā nikumbhorasi vīryavān abhicikṣepa vegena vegavān vāyuvikramaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 016"}
{"quote": "tataḥ pusphoṭa carmāsya prasusrāva ca śoṇitam muṣṭinā tena saṃjajñe jvālā vidyud ivotthitā", "category": "Epic, Ramayana", "book": "Ramayana", "position": "Kanda 6, Sarga 064, Verse 017"}
{"quote": "sa tu tena prahāreṇa nikumbho vicacāla ha svasthaś cāpi nijagrāha hanūmantaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 064, Verse 018"}
{"quote": "vicukruśus tadā saṃkhye bhīmaṃ laṅkānivāsinaḥ nikumbhenoddhṛtaṃ dṛṣṭvā hanūmantaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 064, Verse 019"}
{"quote": "sa tathā hriyamāṇo 'pi kumbhakarṇātmajena hi ājaghānānilasuto vajravegena muṣṭinā", "category": "Epic, Ramayana", "book": "Ramayana", "position": "Kanda 6, Sarga 064, Verse 020"}
{"quote": "ātmānaṃ mocayitvātha kṣitāv abhyavapadyata hanūmān unmamathāśu nikumbhaṃ mārutātmajaḥ", "category": "Epic, Ramayana", "book": "Ramayana", "position": "Kanda 6, Sarga 064, Verse 021"}
{"quote": "nikṣipya paramāyatto nikumbhaṃ niṣpipeṣa ca utpatya cāsya vegena papātorasi vīryavān", "category": "Epic, Ramayana", "book": "Ramayana", "position": "Kanda 6, Sarga 064, Verse 022"}
{"quote": "parigṛhya ca bāhubhyāṃ parivṛtya śirodharām utpāṭayām āsa śiro bhairavaṃ nadato mahat", "category": "Epic, Ramayana", "book": "Ramayana", "position": "Kanda 6, Sarga 064, Verse 023"}
{"quote": "atha vinadati sādite nikumbhe pavanasutena raṇe babhūva yuddham daśarathasutarākṣasendracamvor bhṛśataram āgataroṣayoḥ subhīmam", "category": "Epic, Ramayana", "book": "Ramayana", "position": "Kanda 6, Sarga 064, Verse 024"}
{"quote": "nikumbhaṃ ca hataṃ śrutvā kumbhaṃ ca vinipātitam rāvaṇaḥ paramāmarṣī prajajvālānalo yathā", "category": "Epic, Ramayana", "book": "Ramayana", "position": "Kanda 6, Sarga 065, Verse 001"}
{"quote": "nairṛtaḥ krodhaśokābhyāṃ dvābhyāṃ tu parimūrchitaḥ kharaputraṃ viśālākṣaṃ makarākṣam acodayat", "category": "Epic, Ramayana", "book": "Ramayana", "position": "Kanda 6, Sarga 065, Verse 002"}
{"quote": "gaccha putra mayājñapto balenābhisamanvitaḥ rāghavaṃ lakṣmaṇaṃ caiva jahi tau savanaukasau", "category": "Epic, Ramayana", "book": "Ramayana", "position": "Kanda 6, Sarga 065, Verse 003"}
{"quote": "rāvaṇasya vacaḥ śrutvā śūro mānī kharātmajaḥ bāḍham ity abravīd dhṛṣṭo makarākṣo niśācaraḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 004"}
{"quote": "so 'bhivādya daśagrīvaṃ kṛtvā cāpi pradakṣiṇam nirjagāma gṛhāc chubhrād rāvaṇasyājñayā balī", "category": "Epic, Ramayana", "book": "Ramayana", "position": "Kanda 6, Sarga 065, Verse 005"}
{"quote": "samīpasthaṃ balādhyakṣaṃ kharaputro 'bravīd idam ratham ānīyatāṃ śīghraṃ sainyaṃ cānīyatāṃ tvarāt", "category": "Epic, Ramayana", "book": "Ramayana", "position": "Kanda 6, Sarga 065, Verse 006"}
{"quote": "tasya tad vacanaṃ śrutvā balādhyakṣo niśācaraḥ syandanaṃ ca balaṃ caiva samīpaṃ pratyapādayat", "category": "Epic, Ramayana", "book": "Ramayana", "position": "Kanda 6, Sarga 065, Verse 007"}
{"quote": "pradakṣiṇaṃ rathaṃ kṛtvā āruroha niśācaraḥ sūtaṃ saṃcodayām āsa śīghraṃ me ratham āvaha", "category": "Epic, Ramayana", "book": "Ramayana", "position": "Kanda 6, Sarga 065, Verse 008"}
{"quote": "atha tān rākṣasān sarvān makarākṣo 'bravīd idam yūyaṃ sarve prayudhyadhvaṃ purastān mama rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 009"}
{"quote": "ahaṃ rākṣasarājena rāvaṇena mahātmanā ājñaptaḥ samare hantuṃ tāv ubhau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 065, Verse 010"}
{"quote": "adya rāmaṃ vadhiṣyāmi lakṣmaṇaṃ ca niśācarāḥ śākhāmṛgaṃ ca sugrīvaṃ vānarāṃś ca śarottamaiḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 011"}
{"quote": "adya śūlanipātaiś ca vānarāṇāṃ mahācamūm pradahiṣyāmi saṃprāptāṃ śuṣkendhanam ivānalaḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 012"}
{"quote": "makarākṣasya tac chrutvā vacanaṃ te niśācarāḥ sarve nānāyudhopetā balavantaḥ samāhitāḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 013"}
{"quote": "te kāmarūpiṇaḥ śūrā daṃṣṭriṇaḥ piṅgalekṣaṇāḥ mātaṃgā iva nardanto dhvastakeśā bhayānakāḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 014"}
{"quote": "parivārya mahākāyā mahākāyaṃ kharātmajam abhijagmus tadā hṛṣṭāś cālayanto vasuṃdharām", "category": "Epic, Ramayana", "book": "Ramayana", "position": "Kanda 6, Sarga 065, Verse 015"}
{"quote": "śaṅkhabherīsahasrāṇām āhatānāṃ samantataḥ kṣveḍitāsphoṭitānāṃ ca tataḥ śabdo mahān abhūt", "category": "Epic, Ramayana", "book": "Ramayana", "position": "Kanda 6, Sarga 065, Verse 016"}
{"quote": "prabhraṣṭo 'tha karāt tasya pratodaḥ sārathes tadā papāta sahasā caiva dhvajas tasya ca rakṣasaḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 017"}
{"quote": "tasya te rathasaṃyuktā hayā vikramavarjitāḥ caraṇair ākulair gatvā dīnāḥ sāsramukhā yayuḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 018"}
{"quote": "pravāti pavanas tasya sapāṃsuḥ kharadāruṇaḥ niryāṇe tasya raudrasya makarākṣasya durmateḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 019"}
{"quote": "tāni dṛṣṭvā nimittāni rākṣasā vīryavattamāḥ acintyanirgatāḥ sarve yatra tau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 065, Verse 020"}
{"quote": "ghanagajamahiṣāṅgatulyavarṇāḥ samaramukheṣv asakṛd gadāsibhinnāḥ aham aham iti yuddhakauśalās te rajanicarāḥ paribabhramur nadantaḥ", "category": "Epic, Ramayana", "book": "Ramayana", "position": "Kanda 6, Sarga 065, Verse 021"}
{"quote": "nirgataṃ makarākṣaṃ te dṛṣṭvā vānarapuṃgavāḥ āplutya sahasā sarve yoddhukāmā vyavasthitāḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 001"}
{"quote": "tataḥ pravṛttaṃ sumahat tad yuddhaṃ lomaharṣaṇam niśācaraiḥ plavaṃgānāṃ devānāṃ dānavair iva", "category": "Epic, Ramayana", "book": "Ramayana", "position": "Kanda 6, Sarga 066, Verse 002"}
{"quote": "vṛkṣaśūlanipātaiś ca śilāparighapātanaiḥ anyonyaṃ mardayanti sma tadā kapiniśācarāḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 003"}
{"quote": "śaktiśūlagadākhaḍgais tomaraiś ca niśācarāḥ paṭṭasair bhindipālaiś ca bāṇapātaiḥ samantataḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 004"}
{"quote": "pāśamudgaradaṇḍaiś ca nirghātaiś cāparais tathā kadanaṃ kapisiṃhānāṃ cakrus te rajanīcarāḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 005"}
{"quote": "bāṇaughair arditāś cāpi kharaputreṇa vānarāḥ saṃbhrāntamanasaḥ sarve dudruvur bhayapīḍitāḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 006"}
{"quote": "tān dṛṣṭvā rākṣasāḥ sarve dravamāṇān vanaukasaḥ nedus te siṃhavad dhṛṣṭā rākṣasā jitakāśinaḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 007"}
{"quote": "vidravatsu tadā teṣu vānareṣu samantataḥ rāmas tān vārayām āsa śaravarṣeṇa rākṣasān", "category": "Epic, Ramayana", "book": "Ramayana", "position": "Kanda 6, Sarga 066, Verse 008"}
{"quote": "vāritān rākṣasān dṛṣṭvā makarākṣo niśācaraḥ krodhān alasam āviṣṭo vacanaṃ cedam abravīt", "category": "Epic, Ramayana", "book": "Ramayana", "position": "Kanda 6, Sarga 066, Verse 009"}
{"quote": "tiṣṭha rāma mayā sārdhaṃ dvandvayuddhaṃ dadāmi te tyājayiṣyāmi te prāṇān dhanurmuktaiḥ śitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 010"}
{"quote": "yat tadā daṇḍakāraṇye pitaraṃ hatavān mama madagrataḥ svakarmasthaṃ smṛtvā roṣo 'bhivardhate", "category": "Epic, Ramayana", "book": "Ramayana", "position": "Kanda 6, Sarga 066, Verse 011"}
{"quote": "dahyante bhṛśam aṅgāni durātman mama rāghava yan mayāsi na dṛṣṭas tvaṃ tasmin kāle mahāvane", "category": "Epic, Ramayana", "book": "Ramayana", "position": "Kanda 6, Sarga 066, Verse 012"}
{"quote": "diṣṭyāsi darśanaṃ rāma mama tvaṃ prāptavān iha kāṅkṣito 'si kṣudhārtasya siṃhasyevetaro mṛgaḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 013"}
{"quote": "adya madbāṇavegena pretarāḍ viṣayaṃ gataḥ ye tvayā nihatāḥ śūrāḥ saha tais tvaṃ sameṣyasi", "category": "Epic, Ramayana", "book": "Ramayana", "position": "Kanda 6, Sarga 066, Verse 014"}
{"quote": "bahunātra kim uktena śṛṇu rāma vaco mama paśyantu sakalā lokās tvāṃ māṃ caiva raṇājire", "category": "Epic, Ramayana", "book": "Ramayana", "position": "Kanda 6, Sarga 066, Verse 015"}
{"quote": "astrair vā gadayā vāpi bāhubhyāṃ vā mahāhave abhyastaṃ yena vā rāma tena vā vartatāṃ yudhi", "category": "Epic, Ramayana", "book": "Ramayana", "position": "Kanda 6, Sarga 066, Verse 016"}
{"quote": "makarākṣavacaḥ śrutvā rāmo daśarathātmajaḥ abravīt prahasan vākyam uttarottaravādinam", "category": "Epic, Ramayana", "book": "Ramayana", "position": "Kanda 6, Sarga 066, Verse 017"}
{"quote": "caturdaśasahasrāṇi rakṣasāṃ tvatpitā ca yaḥ triśirā dūṣaṇaś cāpi daṇḍake nihatā mayā", "category": "Epic, Ramayana", "book": "Ramayana", "position": "Kanda 6, Sarga 066, Verse 018"}
{"quote": "svāśitās tava māṃsena gṛdhragomāyuvāyasāḥ bhaviṣyanty adya vai pāpa tīkṣṇatuṇḍanakhāṅkuśāḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 019"}
{"quote": "evam uktas tu rāmeṇa kharaputro niśācaraḥ bāṇaughān asṛjat tasmai rāghavāya raṇājire", "category": "Epic, Ramayana", "book": "Ramayana", "position": "Kanda 6, Sarga 066, Verse 020"}
{"quote": "tāñ śarāñ śaravarṣeṇa rāmaś ciccheda naikadhā nipetur bhuvi te chinnā rukmapuṅkhāḥ sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 021"}
{"quote": "tad yuddham abhavat tatra sametyānyonyam ojasā khara rākṣasaputrasya sūnor daśarathasya ca", "category": "Epic, Ramayana", "book": "Ramayana", "position": "Kanda 6, Sarga 066, Verse 022"}
{"quote": "jīmūtayor ivākāśe śabdo jyātalayos tadā dhanur muktaḥ svanotkṛṣṭaḥ śrūyate ca raṇājire", "category": "Epic, Ramayana", "book": "Ramayana", "position": "Kanda 6, Sarga 066, Verse 023"}
{"quote": "devadānavagandharvāḥ kiṃnarāś ca mahoragāḥ antarikṣagatāḥ sarve draṣṭukāmās tad adbhutam", "category": "Epic, Ramayana", "book": "Ramayana", "position": "Kanda 6, Sarga 066, Verse 024"}
{"quote": "viddham anyonyagātreṣu dviguṇaṃ vardhate balam kṛtapratikṛtānyonyaṃ kurvāte tau raṇājire", "category": "Epic, Ramayana", "book": "Ramayana", "position": "Kanda 6, Sarga 066, Verse 025"}
{"quote": "rāmam uktās tu bāṇaughān rākṣasas tv acchinad raṇe rakṣomuktāṃs tu rāmo vai naikadhā prācchinac charaiḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 026"}
{"quote": "bāṇaughavitatāḥ sarvā diśaś ca vidiśas tathā saṃchannā vasudhā caiva samantān na prakāśate", "category": "Epic, Ramayana", "book": "Ramayana", "position": "Kanda 6, Sarga 066, Verse 027"}
{"quote": "tataḥ kruddho mahābāhur dhanuś ciccheda rakṣasaḥ aṣṭābhir atha nārācaiḥ sūtaṃ vivyādha rāghavaḥ bhittvā śarai rathaṃ rāmo rathāśvān samapātayat", "category": "Epic, Ramayana", "book": "Ramayana", "position": "Kanda 6, Sarga 066, Verse 028"}
{"quote": "viratho vasudhāṃ tiṣṭhan makarākṣo niśācaraḥ atiṣṭhad vasudhāṃ rakṣaḥ śūlaṃ jagrāha pāṇinā trāsanaṃ sarvabhūtānāṃ yugāntāgnisamaprabham", "category": "Epic, Ramayana", "book": "Ramayana", "position": "Kanda 6, Sarga 066, Verse 029"}
{"quote": "vibhrāmya ca mahac chūlaṃ prajvalantaṃ niśācaraḥ sa krodhāt prāhiṇot tasmai rāghavāya mahāhave", "category": "Epic, Ramayana", "book": "Ramayana", "position": "Kanda 6, Sarga 066, Verse 030"}
{"quote": "tam āpatantaṃ jvalitaṃ kharaputrakarāc cyutam bāṇais tu tribhir ākāśe śūlaṃ ciccheda rāghavaḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 031"}
{"quote": "sacchinno naikadhā śūlo divyahāṭakamaṇḍitaḥ vyaśīryata mahokleva rāmabāṇārdito bhuvi", "category": "Epic, Ramayana", "book": "Ramayana", "position": "Kanda 6, Sarga 066, Verse 032"}
{"quote": "tac chūlaṃ nihataṃ dṛṣṭvā rāmeṇādbhutakarmaṇā sādhu sādhv iti bhūtāni vyāharanti nabhogatāḥ", "category": "Epic, Ramayana", "book": "Ramayana", "position": "Kanda 6, Sarga 066, Verse 033"}
{"quote": "tad dṛṣṭvā nihataṃ śūlaṃ makarākṣo niśācaraḥ muṣṭim udyamya kākutsthaṃ tiṣṭha tiṣṭheti cābravīt", "category": "Epic, Ramayana", "book": "Ramayana", "position": "Kanda 6, Sarga 066, Verse 034"}
{"quote": "sa taṃ dṛṣṭvā patantaṃ vai prahasya raghunandanaḥ pāvakāstraṃ tato rāmaḥ saṃdadhe svaśarāsane", "category": "Epic, Ramayana", "book": "Ramayana", "position": "Kanda 6, Sarga 066, Verse 035"}
{"quote": "tenāstreṇa hataṃ rakṣaḥ kākutsthena tadā raṇe saṃchinnahṛdayaṃ tatra papāta ca mamāra ca", "category": "Epic, Ramayana", "book": "Ramayana", "position": "Kanda 6, Sarga 066, Verse 036"}
{"quote": "dṛṣṭvā te rākṣasāḥ sarve makarākṣasya pātanam laṅkām eva pradhāvanta rāmabālārditās tadā", "category": "Epic, Ramayana", "book": "Ramayana", "position": "Kanda 6, Sarga 066, Verse 037"}
{"quote": "daśarathanṛpaputrabāṇavegai rajanicaraṃ nihataṃ kharātmajaṃ tam dadṛśur atha ca devatāḥ prahṛṣṭā girim iva vajrahataṃ yathā viśīrṇam", "category": "Epic, Ramayana", "book": "Ramayana", "position": "Kanda 6, Sarga 066, Verse 038"}
{"quote": "makarākṣaṃ hataṃ śrutvā rāvaṇaḥ samitiṃjayaḥ ādideśātha saṃkruddho raṇāyendrajitaṃ sutam", "category": "Epic, Ramayana", "book": "Ramayana", "position": "Kanda 6, Sarga 067, Verse 001"}
{"quote": "jahi vīra mahāvīryau bhrātarau rāmalakṣmaṇau adṛśyo dṛśyamāno vā sarvathā tvaṃ balādhikaḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 002"}
{"quote": "tvam apratimakarmāṇam indraṃ jayasi saṃyuge kiṃ punar mānuṣau dṛṣṭvā na vadhiṣyasi saṃyuge", "category": "Epic, Ramayana", "book": "Ramayana", "position": "Kanda 6, Sarga 067, Verse 003"}
{"quote": "tathokto rākṣasendreṇa pratigṛhya pitur vacaḥ yajñabhūmau sa vidhivat pāvakaṃ juhuve ndrajit", "category": "Epic, Ramayana", "book": "Ramayana", "position": "Kanda 6, Sarga 067, Verse 004"}
{"quote": "juhvataś cāpi tatrāgniṃ raktoṣṇīṣadharāḥ striyaḥ ājagmus tatra saṃbhrāntā rākṣasyo yatra rāvaṇiḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 005"}
{"quote": "śastrāṇi śarapatrāṇi samidho 'tha vibhītakāḥ lohitāni ca vāsāṃsi sruvaṃ kārṣṇāyasaṃ tathā", "category": "Epic, Ramayana", "book": "Ramayana", "position": "Kanda 6, Sarga 067, Verse 006"}
{"quote": "sarvato 'gniṃ samāstīrya śarapatraiḥ samantataḥ chāgasya sarvakṛṣṇasya galaṃ jagrāha jīvataḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 007"}
{"quote": "caruhomasamiddhasya vidhūmasya mahārciṣaḥ babhūvus tāni liṅgāni vijayaṃ darśayanti ca", "category": "Epic, Ramayana", "book": "Ramayana", "position": "Kanda 6, Sarga 067, Verse 008"}
{"quote": "pradakṣiṇāvartaśikhas taptahāṭakasaṃnibhaḥ havis tat pratijagrāha pāvakaḥ svayam utthitaḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 009"}
{"quote": "hutvāgniṃ tarpayitvātha devadānavarākṣasān āruroha rathaśreṣṭham antardhānagataṃ śubham", "category": "Epic, Ramayana", "book": "Ramayana", "position": "Kanda 6, Sarga 067, Verse 010"}
{"quote": "sa vājibhiś caturbhis tu bāṇaiś ca niśitair yutaḥ āropitamahācāpaḥ śuśubhe syandanottame", "category": "Epic, Ramayana", "book": "Ramayana", "position": "Kanda 6, Sarga 067, Verse 011"}
{"quote": "jājvalyamāno vapuṣā tapanīyaparicchadaḥ śaraiś candrārdhacandraiś ca sa rathaḥ samalaṃkṛtaḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 012"}
{"quote": "jāmbūnadamahākambur dīptapāvakasaṃnibhaḥ babhūvendrajitaḥ ketur vaidūryasamalaṃkṛtaḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 013"}
{"quote": "tena cādityakalpena brahmāstreṇa ca pālitaḥ sa babhūva durādharṣo rāvaṇiḥ sumahābalaḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 014"}
{"quote": "so 'bhiniryāya nagarād indrajit samitiṃjayaḥ hutvāgniṃ rākṣasair mantrair antardhānagato 'bravīt", "category": "Epic, Ramayana", "book": "Ramayana", "position": "Kanda 6, Sarga 067, Verse 015"}
{"quote": "adya hatvāhave yau tau mithyā pravrajitau vane jayaṃ pitre pradāsyāmi rāvaṇāya raṇādhikam", "category": "Epic, Ramayana", "book": "Ramayana", "position": "Kanda 6, Sarga 067, Verse 016"}
{"quote": "kṛtvā nirvānarām urvīṃ hatvā rāmaṃ salakṣmaṇam kariṣye paramāṃ prītim ity uktvāntaradhīyata", "category": "Epic, Ramayana", "book": "Ramayana", "position": "Kanda 6, Sarga 067, Verse 017"}
{"quote": "āpapātātha saṃkruddho daśagrīveṇa coditaḥ tīkṣṇakārmukanārācais tīkṣṇas tv indraripū raṇe", "category": "Epic, Ramayana", "book": "Ramayana", "position": "Kanda 6, Sarga 067, Verse 018"}
{"quote": "sa dadarśa mahāvīryau nāgau triśirasāv iva sṛjantāv iṣujālāni vīrau vānaramadhyagau", "category": "Epic, Ramayana", "book": "Ramayana", "position": "Kanda 6, Sarga 067, Verse 019"}
{"quote": "imau tāv iti saṃcintya sajyaṃ kṛtvā ca kārmukam saṃtatāneṣudhārābhiḥ parjanya iva vṛṣṭimān", "category": "Epic, Ramayana", "book": "Ramayana", "position": "Kanda 6, Sarga 067, Verse 020"}
{"quote": "sa tu vaihāyasaṃ prāpya saratho rāmalakṣmaṇau acakṣur viṣaye tiṣṭhan vivyādha niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 021"}
{"quote": "tau tasya śaravegena parītau rāmalakṣmaṇau dhanuṣī saśare kṛtvā divyam astraṃ pracakratuḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 022"}
{"quote": "pracchādayantau gaganaṃ śarajālair mahābalau tam astraiḥ surasaṃkāśau naiva pasparśatuḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 023"}
{"quote": "sa hi dhūmāndhakāraṃ ca cakre pracchādayan nabhaḥ diśaś cāntardadhe śrīmān nīhāratamasāvṛtaḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 024"}
{"quote": "naiva jyātalanirghoṣo na ca nemikhurasvanaḥ śuśruve caratas tasya na ca rūpaṃ prakāśate", "category": "Epic, Ramayana", "book": "Ramayana", "position": "Kanda 6, Sarga 067, Verse 025"}
{"quote": "ghanāndhakāre timire śaravarṣam ivādbhutam sa vavarṣa mahābāhur nārācaśaravṛṣṭibhiḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 026"}
{"quote": "sa rāmaṃ sūryasaṃkāśaiḥ śarair dattavaro bhṛśam vivyādha samare kruddhaḥ sarvagātreṣu rāvaṇiḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 027"}
{"quote": "tau hanyamānau nārācair dhārābhir iva parvatau hemapuṅkhān naravyāghrau tigmān mumucatuḥ śarān", "category": "Epic, Ramayana", "book": "Ramayana", "position": "Kanda 6, Sarga 067, Verse 028"}
{"quote": "antarikṣaṃ samāsādya rāvaṇiṃ kaṅkapatriṇaḥ nikṛtya patagā bhūmau petus te śoṇitokṣitāḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 029"}
{"quote": "atimātraṃ śaraugheṇa pīḍyamānau narottamau tān iṣūn patato bhallair anekair nicakartatuḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 030"}
{"quote": "yato hi dadṛśāte tau śarān nipatitāñ śitān tatas tato dāśarathī sasṛjāte 'stram uttamam", "category": "Epic, Ramayana", "book": "Ramayana", "position": "Kanda 6, Sarga 067, Verse 031"}
{"quote": "rāvaṇis tu diśaḥ sarvā rathenātirathaḥ patan vivyādha tau dāśarathī laghv astro niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 032"}
{"quote": "tenātividdhau tau vīrau rukmapuṅkhaiḥ susaṃhataiḥ babhūvatur dāśarathī puṣpitāv iva kiṃśukau", "category": "Epic, Ramayana", "book": "Ramayana", "position": "Kanda 6, Sarga 067, Verse 033"}
{"quote": "nāsya veda gatiṃ kaś cin na ca rūpaṃ dhanuḥ śarān na cānyad viditaṃ kiṃ cit sūryasyevābhrasaṃplave", "category": "Epic, Ramayana", "book": "Ramayana", "position": "Kanda 6, Sarga 067, Verse 034"}
{"quote": "tena viddhāś ca harayo nihatāś ca gatāsavaḥ babhūvuḥ śataśas tatra patitā dharaṇītale", "category": "Epic, Ramayana", "book": "Ramayana", "position": "Kanda 6, Sarga 067, Verse 035"}
{"quote": "lakṣmaṇas tu susaṃkruddho bhrātaraṃ vākyam abravīt brāhmam astraṃ prayokṣyāmi vadhārthaṃ sarvarakṣasām", "category": "Epic, Ramayana", "book": "Ramayana", "position": "Kanda 6, Sarga 067, Verse 036"}
{"quote": "tam uvāca tato rāmo lakṣmaṇaṃ śubhalakṣaṇam naikasya heto rakṣāṃsi pṛthivyāṃ hantum arhasi", "category": "Epic, Ramayana", "book": "Ramayana", "position": "Kanda 6, Sarga 067, Verse 037"}
{"quote": "ayudhyamānaṃ pracchannaṃ prāñjaliṃ śaraṇāgatam palāyantaṃ pramattaṃ vā na tvaṃ hantum ihārhasi", "category": "Epic, Ramayana", "book": "Ramayana", "position": "Kanda 6, Sarga 067, Verse 038"}
{"quote": "asyaiva tu vadhe yatnaṃ kariṣyāvo mahābala ādekṣyāvo mahāvegān astrān āśīviṣopamān", "category": "Epic, Ramayana", "book": "Ramayana", "position": "Kanda 6, Sarga 067, Verse 039"}
{"quote": "tam enaṃ māyinaṃ kṣudram antarhitarathaṃ balāt rākṣasaṃ nihaniṣyanti dṛṣṭvā vānarayūthapāḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 040"}
{"quote": "yady eṣa bhūmiṃ viśate divaṃ vā rasātalaṃ vāpi nabhastalaṃ vā evaṃ nigūḍho 'pi mamāstradagdhaḥ patiṣyate bhūmitale gatāsuḥ", "category": "Epic, Ramayana", "book": "Ramayana", "position": "Kanda 6, Sarga 067, Verse 041"}
{"quote": "ity evam uktvā vacanaṃ mahātmā raghupravīraḥ plavagarṣabhair vṛtaḥ vadhāya raudrasya nṛśaṃsakarmaṇas tadā mahātmā tvaritaṃ nirīkṣate", "category": "Epic, Ramayana", "book": "Ramayana", "position": "Kanda 6, Sarga 067, Verse 042"}
{"quote": "vijñāya tu manas tasya rāghavasya mahātmanaḥ saṃnivṛtyāhavāt tasmāt praviveśa puraṃ tataḥ", "category": "Epic, Ramayana", "book": "Ramayana", "position": "Kanda 6, Sarga 068, Verse 001"}
{"quote": "so 'nusmṛtya vadhaṃ teṣāṃ rākṣasānāṃ tarasvinām krodhatāmrekṣaṇaḥ śūro nirjagāma mahādyutiḥ", "category": "Epic, Ramayana", "book": "Ramayana", "position": "Kanda 6, Sarga 068, Verse 002"}
{"quote": "sa paścimena dvāreṇa niryayau rākṣasair vṛtaḥ indrajit tu mahāvīryaḥ paulastyo devakaṇṭakaḥ", "category": "Epic, Ramayana", "book": "Ramayana", "position": "Kanda 6, Sarga 068, Verse 003"}
{"quote": "indrajit tu tato dṛṣṭvā bhrātarau rāmalakṣmaṇau raṇāyābhyudyatau vīrau māyāṃ prāduṣkarot tadā", "category": "Epic, Ramayana", "book": "Ramayana", "position": "Kanda 6, Sarga 068, Verse 004"}
{"quote": "indrajit tu rathe sthāpya sītāṃ māyāmayīṃ tadā balena mahatāvṛtya tasyā vadham arocayat", "category": "Epic, Ramayana", "book": "Ramayana", "position": "Kanda 6, Sarga 068, Verse 005"}
{"quote": "mohanārthaṃ tu sarveṣāṃ buddhiṃ kṛtvā sudurmatiḥ hantuṃ sītāṃ vyavasito vānarābhimukho yayau", "category": "Epic, Ramayana", "book": "Ramayana", "position": "Kanda 6, Sarga 068, Verse 006"}
{"quote": "taṃ dṛṣṭvā tv abhiniryāntaṃ nagaryāḥ kānanaukasaḥ utpetur abhisaṃkruddhāḥ śilāhastā yuyutsavaḥ", "category": "Epic, Ramayana", "book": "Ramayana", "position": "Kanda 6, Sarga 068, Verse 007"}
{"quote": "hanūmān puratas teṣāṃ jagāma kapikuñjaraḥ pragṛhya sumahac chṛṅgaṃ parvatasya durāsadam", "category": "Epic, Ramayana", "book": "Ramayana", "position": "Kanda 6, Sarga 068, Verse 008"}
{"quote": "sa dadarśa hatānandāṃ sītām indrajito rathe ekaveṇīdharāṃ dīnām upavāsakṛśānanām", "category": "Epic, Ramayana", "book": "Ramayana", "position": "Kanda 6, Sarga 068, Verse 009"}
{"quote": "parikliṣṭaikavasanām amṛjāṃ rāghavapriyām rajomalābhyām āliptaiḥ sarvagātrair varastriyam", "category": "Epic, Ramayana", "book": "Ramayana", "position": "Kanda 6, Sarga 068, Verse 010"}
{"quote": "tāṃ nirīkṣya muhūrtaṃ tu maithilīm adhyavasya ca bāṣpaparyākulamukho hanūmān vyathito 'bhavat", "category": "Epic, Ramayana", "book": "Ramayana", "position": "Kanda 6, Sarga 068, Verse 011"}
{"quote": "abravīt tāṃ tu śokārtāṃ nirānandāṃ tapasvinām dṛṣṭvā rathe stitāṃ sītāṃ rākṣasendrasutāśritām", "category": "Epic, Ramayana", "book": "Ramayana", "position": "Kanda 6, Sarga 068, Verse 012"}
{"quote": "kiṃ samarthitam asyeti cintayan sa mahākapiḥ saha tair vānaraśreṣṭhair abhyadhāvata rāvaṇim", "category": "Epic, Ramayana", "book": "Ramayana", "position": "Kanda 6, Sarga 068, Verse 013"}
{"quote": "tad vānarabalaṃ dṛṣṭvā rāvaṇiḥ krodhamūrchitaḥ kṛtvā viśokaṃ nistriṃśaṃ mūrdhni sītāṃ parāmṛśat", "category": "Epic, Ramayana", "book": "Ramayana", "position": "Kanda 6, Sarga 068, Verse 014"}
{"quote": "taṃ striyaṃ paśyatāṃ teṣāṃ tāḍayām āsa rāvaṇiḥ krośantīṃ rāma rāmeti māyayā yojitāṃ rathe", "category": "Epic, Ramayana", "book": "Ramayana", "position": "Kanda 6, Sarga 068, Verse 015"}
{"quote": "gṛhītamūrdhajāṃ dṛṣṭvā hanūmān dainyam āgataḥ duḥkhajaṃ vārinetrābhyām utsṛjan mārutātmajaḥ abravīt paruṣaṃ vākyaṃ krodhād rakṣo'dhipātmajam", "category": "Epic, Ramayana", "book": "Ramayana", "position": "Kanda 6, Sarga 068, Verse 016"}
{"quote": "durātmann ātmanāśāya keśapakṣe parāmṛśaḥ brahmarṣīṇāṃ kule jāto rākṣasīṃ yonim āśritaḥ dhik tvāṃ pāpasamācāraṃ yasya te matir īdṛśī", "category": "Epic, Ramayana", "book": "Ramayana", "position": "Kanda 6, Sarga 068, Verse 017"}
{"quote": "nṛśaṃsānārya durvṛtta kṣudra pāpaparākrama anāryasyedṛśaṃ karma ghṛṇā te nāsti nirghṛṇa", "category": "Epic, Ramayana", "book": "Ramayana", "position": "Kanda 6, Sarga 068, Verse 018"}
{"quote": "cyutā gṛhāc ca rājyāc ca rāmahastāc ca maithilī kiṃ tavaiṣāparāddhā hi yad enāṃ hantum icchasi", "category": "Epic, Ramayana", "book": "Ramayana", "position": "Kanda 6, Sarga 068, Verse 019"}
{"quote": "sītāṃ ca hatvā na ciraṃ jīviṣyasi kathaṃ cana vadhārhakarmaṇānena mama hastagato hy asi", "category": "Epic, Ramayana", "book": "Ramayana", "position": "Kanda 6, Sarga 068, Verse 020"}
{"quote": "ye ca strīghātināṃ lokā lokavadhyaiś ca kutsitāḥ iha jīvitam utsṛjya pretya tān pratilapsyase", "category": "Epic, Ramayana", "book": "Ramayana", "position": "Kanda 6, Sarga 068, Verse 021"}
{"quote": "iti bruvāṇo hanumān sāyudhair haribhir vṛtaḥ abhyadhāvata saṃkruddho rākṣasendrasutaṃ prati", "category": "Epic, Ramayana", "book": "Ramayana", "position": "Kanda 6, Sarga 068, Verse 022"}
{"quote": "āpatantaṃ mahāvīryaṃ tad anīkaṃ vanaukasām rakṣasāṃ bhīmavegānām anīkena nyavārayat", "category": "Epic, Ramayana", "book": "Ramayana", "position": "Kanda 6, Sarga 068, Verse 023"}
{"quote": "sa tāṃ bāṇasahasreṇa vikṣobhya harivāhinīm hariśreṣṭhaṃ hanūmantam indrajit pratyuvāca ha", "category": "Epic, Ramayana", "book": "Ramayana", "position": "Kanda 6, Sarga 068, Verse 024"}
{"quote": "sugrīvas tvaṃ ca rāmaś ca yannimittam ihāgatāḥ tāṃ haniṣyāmi vaidehīm adyaiva tava paśyataḥ", "category": "Epic, Ramayana", "book": "Ramayana", "position": "Kanda 6, Sarga 068, Verse 025"}
{"quote": "imāṃ hatvā tato rāmaṃ lakṣmaṇaṃ tvāṃ ca vānara sugrīvaṃ ca vadhiṣyāmi taṃ cānāryaṃ vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 068, Verse 026"}
{"quote": "na hantavyāḥ striyaś ceti yad bravīṣi plavaṃgama pīḍā karam amitrāṇāṃ yat syāt kartavyam eta tat", "category": "Epic, Ramayana", "book": "Ramayana", "position": "Kanda 6, Sarga 068, Verse 027"}
{"quote": "tam evam uktvā rudatīṃ sītāṃ māyāmayīṃ tataḥ śitadhāreṇa khaḍgena nijaghānendrajit svayam", "category": "Epic, Ramayana", "book": "Ramayana", "position": "Kanda 6, Sarga 068, Verse 028"}
{"quote": "yajñopavītamārgeṇa chinnā tena tapasvinī sā pṛthivyāṃ pṛthuśroṇī papāta priyadarśanā", "category": "Epic, Ramayana", "book": "Ramayana", "position": "Kanda 6, Sarga 068, Verse 029"}
{"quote": "tām indrajitstriyaṃ hatvā hanūmantam uvāca ha mayā rāmasya paśyemāṃ kopena ca niṣūditām", "category": "Epic, Ramayana", "book": "Ramayana", "position": "Kanda 6, Sarga 068, Verse 030"}
{"quote": "tataḥ khaḍgena mahatā hatvā tām indrajit svayam hṛṣṭaḥ sa ratham āsthāya vinanāda mahāsvanam", "category": "Epic, Ramayana", "book": "Ramayana", "position": "Kanda 6, Sarga 068, Verse 031"}
{"quote": "vānarāḥ śuśruvuḥ śabdam adūre pratyavasthitāḥ vyāditāsyasya nadatas tad durgaṃ saṃśritasya tu", "category": "Epic, Ramayana", "book": "Ramayana", "position": "Kanda 6, Sarga 068, Verse 032"}
{"quote": "tathā tu sītāṃ vinihatya durmatiḥ prahṛṣṭacetāḥ sa babhūva rāvaṇiḥ taṃ hṛṣṭarūpaṃ samudīkṣya vānarā viṣaṇṇarūpāḥ samabhipradudruvuḥ", "category": "Epic, Ramayana", "book": "Ramayana", "position": "Kanda 6, Sarga 068, Verse 033"}
{"quote": "śrutvā taṃ bhīmanirhrādaṃ śakrāśanisamasvanam vīkṣamāṇā diśaḥ sarvā dudruvur vānararṣabhāḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 001"}
{"quote": "tān uvāca tataḥ sarvān hanūmān mārutātmajaḥ viṣaṇṇavadanān dīnāṃs trastān vidravataḥ pṛthak", "category": "Epic, Ramayana", "book": "Ramayana", "position": "Kanda 6, Sarga 069, Verse 002"}
{"quote": "kasmād viṣaṇṇavadanā vidravadhvaṃ plavaṃgamāḥ tyaktayuddhasamutsāhāḥ śūratvaṃ kva nu vo gatam", "category": "Epic, Ramayana", "book": "Ramayana", "position": "Kanda 6, Sarga 069, Verse 003"}
{"quote": "pṛṣṭhato 'nuvrajadhvaṃ mām agrato yāntam āhave śūrair abhijanopetair ayuktaṃ hi nivartitum", "category": "Epic, Ramayana", "book": "Ramayana", "position": "Kanda 6, Sarga 069, Verse 004"}
{"quote": "evam uktāḥ susaṃkruddhā vāyuputreṇa dhīmatā śailaśṛṅgān drumāṃś caiva jagṛhur hṛṣṭamānasāḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 005"}
{"quote": "abhipetuś ca garjanto rākṣasān vānararṣabhāḥ parivārya hanūmantam anvayuś ca mahāhave", "category": "Epic, Ramayana", "book": "Ramayana", "position": "Kanda 6, Sarga 069, Verse 006"}
{"quote": "sa tair vānaramukhyais tu hanūmān sarvato vṛtaḥ hutāśana ivārciṣmān adahac chatruvāhinīm", "category": "Epic, Ramayana", "book": "Ramayana", "position": "Kanda 6, Sarga 069, Verse 007"}
{"quote": "sa rākṣasānāṃ kadanaṃ cakāra sumahākapiḥ vṛto vānarasainyena kālāntakayamopamaḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 008"}
{"quote": "sa tu śokena cāviṣṭaḥ krodhena ca mahākapiḥ hanūmān rāvaṇi rathe mahatīṃ pātayac chilām", "category": "Epic, Ramayana", "book": "Ramayana", "position": "Kanda 6, Sarga 069, Verse 009"}
{"quote": "tām āpatantīṃ dṛṣṭvaiva rathaḥ sārathinā tadā vidheyāśva samāyuktaḥ sudūram apavāhitaḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 010"}
{"quote": "tam indrajitam aprāpya rathathaṃ sahasārathim viveśa dharaṇīṃ bhittvā sā śilāvyartham udyatā", "category": "Epic, Ramayana", "book": "Ramayana", "position": "Kanda 6, Sarga 069, Verse 011"}
{"quote": "patitāyāṃ śilāyāṃ tu rakṣasāṃ vyathitā camūḥ tam abhyadhāvañ śataśo nadantaḥ kānanaukasaḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 012"}
{"quote": "te drumāṃś ca mahākāyā giriśṛṅgāṇi codyatāḥ cikṣipur dviṣatāṃ madhye vānarā bhīmavikramāḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 013"}
{"quote": "vānarair tair mahāvīryair ghorarūpā niśācarāḥ vīryād abhihatā vṛkṣair vyaveṣṭanta raṇakṣitau", "category": "Epic, Ramayana", "book": "Ramayana", "position": "Kanda 6, Sarga 069, Verse 014"}
{"quote": "svasainyam abhivīkṣyātha vānarārditam indrajit pragṛhītāyudhaḥ kruddhaḥ parān abhimukho yayau", "category": "Epic, Ramayana", "book": "Ramayana", "position": "Kanda 6, Sarga 069, Verse 015"}
{"quote": "sa śaraughān avasṛjan svasainyenābhisaṃvṛtaḥ jaghāna kapiśārdūlān subahūn dṛṣṭavikramaḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 016"}
{"quote": "śūlair aśanibhiḥ khaḍgaiḥ paṭṭasaiḥ kūṭamudgaraiḥ te cāpy anucarāṃs tasya vānarā jaghnur āhave", "category": "Epic, Ramayana", "book": "Ramayana", "position": "Kanda 6, Sarga 069, Verse 017"}
{"quote": "saskandhaviṭapaiḥ sālaiḥ śilābhiś ca mahābalaiḥ hanūmān kadanaṃ cakre rakṣasāṃ bhīmakarmaṇām", "category": "Epic, Ramayana", "book": "Ramayana", "position": "Kanda 6, Sarga 069, Verse 018"}
{"quote": "sa nivārya parānīkam abravīt tān vanaukasaḥ hanūmān saṃnivartadhvaṃ na naḥ sādhyam idaṃ balam", "category": "Epic, Ramayana", "book": "Ramayana", "position": "Kanda 6, Sarga 069, Verse 019"}
{"quote": "tyaktvā prāṇān viceṣṭanto rāma priyacikīrṣavaḥ yannimittaṃ hi yudhyāmo hatā sā janakātmajā", "category": "Epic, Ramayana", "book": "Ramayana", "position": "Kanda 6, Sarga 069, Verse 020"}
{"quote": "imam arthaṃ hi vijñāpya rāmaṃ sugrīvam eva ca tau yat pratividhāsyete tat kariṣyāmahe vayam", "category": "Epic, Ramayana", "book": "Ramayana", "position": "Kanda 6, Sarga 069, Verse 021"}
{"quote": "ity uktvā vānaraśreṣṭho vārayan sarvavānarān śanaiḥ śanair asaṃtrastaḥ sabalaḥ sa nyavartata", "category": "Epic, Ramayana", "book": "Ramayana", "position": "Kanda 6, Sarga 069, Verse 022"}
{"quote": "sa tu prekṣya hanūmantaṃ vrajantaṃ yatra rāghavaḥ nikumbhilām adhiṣṭhāya pāvakaṃ juhuve ndrajit", "category": "Epic, Ramayana", "book": "Ramayana", "position": "Kanda 6, Sarga 069, Verse 023"}
{"quote": "yajñabhūmyāṃ tu vidhivat pāvakas tena rakṣasā hūyamānaḥ prajajvāla homaśoṇitabhuk tadā", "category": "Epic, Ramayana", "book": "Ramayana", "position": "Kanda 6, Sarga 069, Verse 024"}
{"quote": "so 'rciḥ pinaddho dadṛśe homaśoṇitatarpitaḥ saṃdhyāgata ivādityaḥ sa tīvrāgniḥ samutthitaḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 025"}
{"quote": "athendrajid rākṣasabhūtaye tu juhāva havyaṃ vidhinā vidhānavat dṛṣṭvā vyatiṣṭhanta ca rākṣasās te mahāsamūheṣu nayānayajñāḥ", "category": "Epic, Ramayana", "book": "Ramayana", "position": "Kanda 6, Sarga 069, Verse 026"}
{"quote": "rāghavaś cāpi vipulaṃ taṃ rākṣasavanaukasām śrutvā saṃgrāmanirghoṣaṃ jāmbavantam uvāca ha", "category": "Epic, Ramayana", "book": "Ramayana", "position": "Kanda 6, Sarga 070, Verse 001"}
{"quote": "saumya nūnaṃ hanumatā kṛtaṃ karma suduṣkaram śrūyate hi yathā bhīmaḥ sumahān āyudhasvanaḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 002"}
{"quote": "tad gaccha kuru sāhāyyaṃ svabalenābhisaṃvṛtaḥ kṣipram ṛṣkapate tasya kapiśreṣṭhasya yudhyataḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 003"}
{"quote": "ṛkṣarājas tathety uktvā svenānīkena saṃvṛtaḥ āgacchat paścimadvāraṃ hanūmān yatra vānaraḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 004"}
{"quote": "athāyāntaṃ hanūmantaṃ dadarśarkṣapatiḥ pathi vānaraiḥ kṛtasaṃgrāmaiḥ śvasadbhir abhisaṃvṛtam", "category": "Epic, Ramayana", "book": "Ramayana", "position": "Kanda 6, Sarga 070, Verse 005"}
{"quote": "dṛṣṭvā pathi hanūmāṃś ca tad ṛṣkabalam udyatam nīlameghanibhaṃ bhīmaṃ saṃnivārya nyavartata", "category": "Epic, Ramayana", "book": "Ramayana", "position": "Kanda 6, Sarga 070, Verse 006"}
{"quote": "sa tena harisainyena saṃnikarṣaṃ mahāyaśāḥ śīghram āgamya rāmāya duḥkhito vākyam abravīt", "category": "Epic, Ramayana", "book": "Ramayana", "position": "Kanda 6, Sarga 070, Verse 007"}
{"quote": "samare yudhyamānānām asmākaṃ prekṣatāṃ ca saḥ jaghāna rudatīṃ sītām indrajid rāvaṇātmajaḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 008"}
{"quote": "udbhrāntacittas tāṃ dṛṣṭvā viṣaṇṇo 'ham ariṃdama tad ahaṃ bhavato vṛttaṃ vijñāpayitum āgataḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 009"}
{"quote": "tasya tad vacanaṃ śrutvā rāghavaḥ śokamūrchitaḥ nipapāta tadā bhūmau chinnamūla iva drumaḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 010"}
{"quote": "taṃ bhūmau devasaṃkāśaṃ patitaṃ dṛśya rāghavam abhipetuḥ samutpatya sarvataḥ kapisattamāḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 011"}
{"quote": "asiñcan salilaiś cainaṃ padmotpalasugandhibhiḥ pradahantam asahyaṃ ca sahasāgnim ivotthitam", "category": "Epic, Ramayana", "book": "Ramayana", "position": "Kanda 6, Sarga 070, Verse 012"}
{"quote": "taṃ lakṣmaṇo 'tha bāhubhyāṃ pariṣvajya suduḥkhitaḥ uvāca rāmam asvasthaṃ vākyaṃ hetvarthasaṃhitam", "category": "Epic, Ramayana", "book": "Ramayana", "position": "Kanda 6, Sarga 070, Verse 013"}
{"quote": "śubhe vartmani tiṣṭhantaṃ tvām āryavijitendriyam anarthebhyo na śaknoti trātuṃ dharmo nirarthakaḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 014"}
{"quote": "bhūtānāṃ sthāvarāṇāṃ ca jaṅgamānāṃ ca darśanam yathāsti na tathā dharmas tena nāstīti me matiḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 015"}
{"quote": "yathaiva sthāvaraṃ vyaktaṃ jaṅgamaṃ ca tathāvidham nāyam arthas tathā yuktas tvadvidho na vipadyate", "category": "Epic, Ramayana", "book": "Ramayana", "position": "Kanda 6, Sarga 070, Verse 016"}
{"quote": "yady adharmo bhaved bhūto rāvaṇo narakaṃ vrajet bhavāṃś ca dharmasaṃyukto naivaṃ vyasanam āpnuyāt", "category": "Epic, Ramayana", "book": "Ramayana", "position": "Kanda 6, Sarga 070, Verse 017"}
{"quote": "tasya ca vyasanābhāvād vyasanaṃ ca gate tvayi dharmeṇopalabhed dharmam adharmaṃ cāpy adharmataḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 018"}
{"quote": "yadi dharmeṇa yujyeran nādharmarucayo janāḥ dharmeṇa caratāṃ dharmas tathā caiṣāṃ phalaṃ bhavet", "category": "Epic, Ramayana", "book": "Ramayana", "position": "Kanda 6, Sarga 070, Verse 019"}
{"quote": "yasmād arthā vivardhante yeṣv adharmaḥ pratiṣṭhitaḥ kliśyante dharmaśīlāś ca tasmād etau nirarthakau", "category": "Epic, Ramayana", "book": "Ramayana", "position": "Kanda 6, Sarga 070, Verse 020"}
{"quote": "vadhyante pāpakarmāṇo yady adharmeṇa rāghava vadhakarmahato dharmaḥ sa hataḥ kaṃ vadhiṣyati", "category": "Epic, Ramayana", "book": "Ramayana", "position": "Kanda 6, Sarga 070, Verse 021"}
{"quote": "atha vā vihitenāyaṃ hanyate hanti vā param vidhir ālipyate tena na sa pāpena karmaṇā", "category": "Epic, Ramayana", "book": "Ramayana", "position": "Kanda 6, Sarga 070, Verse 022"}
{"quote": "adṛṣṭapratikāreṇa avyaktenāsatā satā kathaṃ śakyaṃ paraṃ prāptuṃ dharmeṇārivikarśana", "category": "Epic, Ramayana", "book": "Ramayana", "position": "Kanda 6, Sarga 070, Verse 023"}
{"quote": "yadi sat syāt satāṃ mukhya nāsat syāt tava kiṃ cana tvayā yadīdṛśaṃ prāptaṃ tasmāt san nopapadyate", "category": "Epic, Ramayana", "book": "Ramayana", "position": "Kanda 6, Sarga 070, Verse 024"}
{"quote": "atha vā durbalaḥ klībo balaṃ dharmo 'nuvartate durbalo hṛtamaryādo na sevya iti me matiḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 025"}
{"quote": "balasya yadi ced dharmo guṇabhūtaḥ parākrame dharmam utsṛjya vartasva yathā dharme tathā bale", "category": "Epic, Ramayana", "book": "Ramayana", "position": "Kanda 6, Sarga 070, Verse 026"}
{"quote": "atha cet satyavacanaṃ dharmaḥ kila paraṃtapa anṛtas tvayy akaruṇaḥ kiṃ na baddhas tvayā pitā", "category": "Epic, Ramayana", "book": "Ramayana", "position": "Kanda 6, Sarga 070, Verse 027"}
{"quote": "yadi dharmo bhaved bhūta adharmo vā paraṃtapa na sma hatvā muniṃ vajrī kuryād ijyāṃ śatakratuḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 028"}
{"quote": "adharmasaṃśrito dharmo vināśayati rāghava sarvam etad yathākāmaṃ kākutstha kurute naraḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 029"}
{"quote": "mama cedaṃ mataṃ tāta dharmo 'yam iti rāghava dharmamūlaṃ tvayā chinnaṃ rājyam utsṛjatā tadā", "category": "Epic, Ramayana", "book": "Ramayana", "position": "Kanda 6, Sarga 070, Verse 030"}
{"quote": "arthebhyo hi vivṛddhebhyaḥ saṃvṛddhebhyas tatas tataḥ kriyāḥ sarvāḥ pravartante parvatebhya ivāpagāḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 031"}
{"quote": "arthena hi viyuktasya puruṣasyālpatejasaḥ vyucchidyante kriyāḥ sarvā grīṣme kusarito yathā", "category": "Epic, Ramayana", "book": "Ramayana", "position": "Kanda 6, Sarga 070, Verse 032"}
{"quote": "so 'yam arthaṃ parityajya sukhakāmaḥ sukhaidhitaḥ pāpam ārabhate kartuṃ tathā doṣaḥ pravartate", "category": "Epic, Ramayana", "book": "Ramayana", "position": "Kanda 6, Sarga 070, Verse 033"}
{"quote": "yasyārthās tasya mitrāṇi yasyārthās tasya bāndhavaḥ yasyārthāḥ sa pumāṃl loke yasyārthāḥ sa ca paṇḍitaḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 034"}
{"quote": "yasyārthāḥ sa ca vikrānto yasyārthāḥ sa ca buddhimān yasyārthāḥ sa mahābhāgo yasyārthāḥ sa mahāguṇaḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 035"}
{"quote": "arthasyaite parityāge doṣāḥ pravyāhṛtā mayā rājyam utsṛjatā vīra yena buddhis tvayā kṛtā", "category": "Epic, Ramayana", "book": "Ramayana", "position": "Kanda 6, Sarga 070, Verse 036"}
{"quote": "yasyārthā dharmakāmārthās tasya sarvaṃ pradakṣiṇam adhanenārthakāmena nārthaḥ śakyo vicinvatā", "category": "Epic, Ramayana", "book": "Ramayana", "position": "Kanda 6, Sarga 070, Verse 037"}
{"quote": "harṣaḥ kāmaś ca darpaś ca dharmaḥ krodhaḥ śamo damaḥ arthād etāni sarvāṇi pravartante narādhipa", "category": "Epic, Ramayana", "book": "Ramayana", "position": "Kanda 6, Sarga 070, Verse 038"}
{"quote": "yeṣāṃ naśyaty ayaṃ lokaś caratāṃ dharmacāriṇām te 'rthās tvayi na dṛśyante durdineṣu yathā grahāḥ", "category": "Epic, Ramayana", "book": "Ramayana", "position": "Kanda 6, Sarga 070, Verse 039"}
{"quote": "tvayi pravrajite vīra guroś ca vacane sthite rakṣasāpahṛtā bhāryā prāṇaiḥ priyatarā tava", "category": "Epic, Ramayana", "book": "Ramayana", "position": "Kanda 6, Sarga 070, Verse 040"}
{"quote": "tad adya vipulaṃ vīra duḥkham indrajitā kṛtam karmaṇā vyapaneṣyāmi tasmād uttiṣṭha rāghava", "category": "Epic, Ramayana", "book": "Ramayana", "position": "Kanda 6, Sarga 070, Verse 041"}
{"quote": "ayam anagha tavoditaḥ priyārthaṃ janakasutā nidhanaṃ nirīkṣya ruṣṭaḥ sahayagajarathāṃ sarākṣasendrāṃ bhṛśam iṣubhir vinipātayāmi laṅkām", "category": "Epic, Ramayana", "book": "Ramayana", "position": "Kanda 6, Sarga 070, Verse 042"}
{"quote": "rāmam āśvāsayāne tu lakṣmaṇe bhrātṛvatsale nikṣipya gulmān svasthāne tatrāgacchad vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 001"}
{"quote": "nānāpraharaṇair vīraiś caturbhiḥ sacivair vṛtaḥ nīlāñjanacayākārair mātaṃgair iva yūthapaḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 002"}
{"quote": "so 'bhigamya mahātmānaṃ rāghavaṃ śokalālasaṃ vānarāṃś caiva dadṛśe bāṣpaparyākulekṣaṇān", "category": "Epic, Ramayana", "book": "Ramayana", "position": "Kanda 6, Sarga 071, Verse 003"}
{"quote": "rāghavaṃ ca mahātmānam ikṣvākukulanandanam dadarśa moham āpannaṃ lakṣmaṇasyāṅkam āśritam", "category": "Epic, Ramayana", "book": "Ramayana", "position": "Kanda 6, Sarga 071, Verse 004"}
{"quote": "vrīḍitaṃ śokasaṃtaptaṃ dṛṣṭvā rāmaṃ vibhīṣaṇaḥ antarduḥkhena dīnātmā kim etad iti so 'bravīt", "category": "Epic, Ramayana", "book": "Ramayana", "position": "Kanda 6, Sarga 071, Verse 005"}
{"quote": "vibhīṣaṇa mukhaṃ dṛṣṭvā sugrīvaṃ tāṃś ca vānarān uvāca lakṣmaṇo vākyam idaṃ bāṣpapariplutaḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 006"}
{"quote": "hatām indrajitā sītām iha śrutvaiva rāghavaḥ hanūmad vacanāt saumya tato moham upāgataḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 007"}
{"quote": "kathayantaṃ tu saumitriṃ saṃnivārya vibhīṣaṇaḥ puṣkalārtham idaṃ vākyaṃ visaṃjñaṃ rāmam abravīt", "category": "Epic, Ramayana", "book": "Ramayana", "position": "Kanda 6, Sarga 071, Verse 008"}
{"quote": "manujendrārtarūpeṇa yad uktas tvaṃ hanūmatā tad ayuktam ahaṃ manye sāgarasyeva śoṣaṇam", "category": "Epic, Ramayana", "book": "Ramayana", "position": "Kanda 6, Sarga 071, Verse 009"}
{"quote": "abhiprāyaṃ tu jānāmi rāvaṇasya durātmanaḥ sītāṃ prati mahābāho na ca ghātaṃ kariṣyati", "category": "Epic, Ramayana", "book": "Ramayana", "position": "Kanda 6, Sarga 071, Verse 010"}
{"quote": "yācyamānaḥ subahuśo mayā hitacikīrṣuṇā vaidehīm utsṛjasveti na ca tat kṛtavān vacaḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 011"}
{"quote": "naiva sāmnā na bhedena na dānena kuto yudhā sā draṣṭum api śakyeta naiva cānyena kena cit", "category": "Epic, Ramayana", "book": "Ramayana", "position": "Kanda 6, Sarga 071, Verse 012"}
{"quote": "vānarān mohayitvā tu pratiyātaḥ sa rākṣasaḥ caityaṃ nikumbhilāṃ nāma yatra homaṃ kariṣyati", "category": "Epic, Ramayana", "book": "Ramayana", "position": "Kanda 6, Sarga 071, Verse 013"}
{"quote": "hutavān upayāto hi devair api savāsavaiḥ durādharṣo bhavaty eṣa saṃgrāme rāvaṇātmajaḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 014"}
{"quote": "tena mohayatā nūnam eṣā māyā prayojitā vighnam anvicchatā tāta vānarāṇāṃ parākrame sasainyās tatra gacchāmo yāvat tan na samāpyate", "category": "Epic, Ramayana", "book": "Ramayana", "position": "Kanda 6, Sarga 071, Verse 015"}
{"quote": "tyajemaṃ naraśārdūlamithyā saṃtāpam āgatam sīdate hi balaṃ sarvaṃ dṛṣṭvā tvāṃ śokakarśitam", "category": "Epic, Ramayana", "book": "Ramayana", "position": "Kanda 6, Sarga 071, Verse 016"}
{"quote": "iha tvaṃ svastha hṛdayas tiṣṭha sattvasamucchritaḥ lakṣmaṇaṃ preṣayāsmābhiḥ saha sainyānukarṣibhiḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 017"}
{"quote": "eṣa taṃ naraśārdūlo rāvaṇiṃ niśitaiḥ śaraiḥ tyājayiṣyati tat karma tato vadhyo bhaviṣyati", "category": "Epic, Ramayana", "book": "Ramayana", "position": "Kanda 6, Sarga 071, Verse 018"}
{"quote": "tasyaite niśitās tīkṣṇāḥ patripatrāṅgavājinaḥ patatriṇa ivāsaumyāḥ śarāḥ pāsyanti śoṇitam", "category": "Epic, Ramayana", "book": "Ramayana", "position": "Kanda 6, Sarga 071, Verse 019"}
{"quote": "tat saṃdiśa mahābāho lakṣmaṇaṃ śubhalakṣaṇam rākṣasasya vināśāya vajraṃ vajradharo yathā", "category": "Epic, Ramayana", "book": "Ramayana", "position": "Kanda 6, Sarga 071, Verse 020"}
{"quote": "manujavara na kālaviprakarṣo ripunidhanaṃ prati yat kṣamo 'dya kartum tvam atisṛja ripor vadhāya bāṇīm asurapuronmathane yathā mahendraḥ", "category": "Epic, Ramayana", "book": "Ramayana", "position": "Kanda 6, Sarga 071, Verse 021"}
{"quote": "samāptakarmā hi sa rākṣasendro bhavaty adṛśyaḥ samare surāsuraiḥ yuyutsatā tena samāptakarmaṇā bhavet surāṇām api saṃśayo mahān", "category": "Epic, Ramayana", "book": "Ramayana", "position": "Kanda 6, Sarga 071, Verse 022"}
{"quote": "tasya tad vacanaṃ śrutvā rāghavaḥ śokakarśitaḥ nopadhārayate vyaktaṃ yad uktaṃ tena rakṣasā", "category": "Epic, Ramayana", "book": "Ramayana", "position": "Kanda 6, Sarga 072, Verse 001"}
{"quote": "tato dhairyam avaṣṭabhya rāmaḥ parapuraṃjayaḥ vibhīṣaṇam upāsīnam uvāca kapisaṃnidhau", "category": "Epic, Ramayana", "book": "Ramayana", "position": "Kanda 6, Sarga 072, Verse 002"}
{"quote": "nairṛtādhipate vākyaṃ yad uktaṃ te vibhīṣaṇa bhūyas tac chrotum icchāmi brūhi yat te vivakṣitam", "category": "Epic, Ramayana", "book": "Ramayana", "position": "Kanda 6, Sarga 072, Verse 003"}
{"quote": "rāghavasya vacaḥ śrutvā vākyaṃ vākyaviśāradaḥ yat tat punar idaṃ vākyaṃ babhāṣe sa vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 004"}
{"quote": "yathājñaptaṃ mahābāho tvayā gulmaniveśanam tat tathānuṣṭhitaṃ vīra tvadvākyasamanantaram", "category": "Epic, Ramayana", "book": "Ramayana", "position": "Kanda 6, Sarga 072, Verse 005"}
{"quote": "tāny anīkāni sarvāṇi vibhaktāni samantataḥ vinyastā yūthapāś caiva yathānyāyaṃ vibhāgaśaḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 006"}
{"quote": "bhūyas tu mama vijāpyaṃ tac chṛṇuṣva mahāyaśaḥ tvayy akāraṇasaṃtapte saṃtaptahṛdayā vayam", "category": "Epic, Ramayana", "book": "Ramayana", "position": "Kanda 6, Sarga 072, Verse 007"}
{"quote": "tyaja rājann imaṃ śokaṃ mithyā saṃtāpam āgatam tad iyaṃ tyajyatāṃ cintā śatruharṣavivardhanī", "category": "Epic, Ramayana", "book": "Ramayana", "position": "Kanda 6, Sarga 072, Verse 008"}
{"quote": "udyamaḥ kriyatāṃ vīra harṣaḥ samupasevyatām prāptavyā yadi te sītā hantavyaś ca niśācarāḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 009"}
{"quote": "raghunandana vakṣyāmi śrūyatāṃ me hitaṃ vacaḥ sādhv ayaṃ yātu saumitrir balena mahatā vṛtaḥ nikumbhilāyāṃ saṃprāpya hantuṃ rāvaṇim āhave", "category": "Epic, Ramayana", "book": "Ramayana", "position": "Kanda 6, Sarga 072, Verse 010"}
{"quote": "dhanurmaṇḍalanirmuktair āśīviṣaviṣopamaiḥ śarair hantuṃ maheṣvāso rāvaṇiṃ samitiṃjayaḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 011"}
{"quote": "tena vīreṇa tapasā varadānāt svayambhutaḥ astraṃ brahmaśiraḥ prāptaṃ kāmagāś ca turaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 012"}
{"quote": "nikumbhilām asaṃprāptam ahutāgniṃ ca yo ripuḥ tvām ātatāyinaṃ hanyād indraśatro sa te vadhaḥ ity evaṃ vihito rājan vadhas tasyaiva dhīmataḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 013"}
{"quote": "vadhāyendrajito rāma taṃ diśasva mahābalam hate tasmin hataṃ viddhi rāvaṇaṃ sasuhṛjjanam", "category": "Epic, Ramayana", "book": "Ramayana", "position": "Kanda 6, Sarga 072, Verse 014"}
{"quote": "vibhīṣaṇavacaḥ śrutva rāmo vākyam athābravīt jānāmi tasya raudrasya māyāṃ satyaparākrama", "category": "Epic, Ramayana", "book": "Ramayana", "position": "Kanda 6, Sarga 072, Verse 015"}
{"quote": "sa hi brahmāstravit prājño mahāmāyo mahābalaḥ karoty asaṃjñān saṃgrāme devān savaruṇān api", "category": "Epic, Ramayana", "book": "Ramayana", "position": "Kanda 6, Sarga 072, Verse 016"}
{"quote": "tasyāntarikṣe carato rathasthasya mahāyaśaḥ na gatir jñāyate vīrasūryasyevābhrasaṃplave", "category": "Epic, Ramayana", "book": "Ramayana", "position": "Kanda 6, Sarga 072, Verse 017"}
{"quote": "rāghavas tu ripor jñātvā māyāvīryaṃ durātmanaḥ lakṣmaṇaṃ kīrtisaṃpannam idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 072, Verse 018"}
{"quote": "yad vānarendrasya balaṃ tena sarveṇa saṃvṛtaḥ hanūmatpramukhaiś caiva yūthapaiḥ sahalakṣmaṇa", "category": "Epic, Ramayana", "book": "Ramayana", "position": "Kanda 6, Sarga 072, Verse 019"}
{"quote": "jāmbavenarkṣapatinā saha sainyena saṃvṛtaḥ jahi taṃ rākṣasasutaṃ māyābalaviśāradam", "category": "Epic, Ramayana", "book": "Ramayana", "position": "Kanda 6, Sarga 072, Verse 020"}
{"quote": "ayaṃ tvāṃ sacivaiḥ sārdhaṃ mahātmā rajanīcaraḥ abhijñas tasya deśasya pṛṣṭhato 'nugamiṣyati", "category": "Epic, Ramayana", "book": "Ramayana", "position": "Kanda 6, Sarga 072, Verse 021"}
{"quote": "rāghavasya vacaḥ śrutvā lakṣmaṇaḥ savibhīṣaṇaḥ jagrāha kārmukaṃ śreṣṭham anyad bhīmaparākramaḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 022"}
{"quote": "saṃnaddhaḥ kavacī khaḍgī sa śarī hemacāpadhṛk rāmapādāv upaspṛśya hṛṣṭaḥ saumitrir abravīt", "category": "Epic, Ramayana", "book": "Ramayana", "position": "Kanda 6, Sarga 072, Verse 023"}
{"quote": "adya matkārmukonmukhāḥ śarā nirbhidya rāvaṇim laṅkām abhipatiṣyanti haṃsāḥ puṣkariṇīm iva", "category": "Epic, Ramayana", "book": "Ramayana", "position": "Kanda 6, Sarga 072, Verse 024"}
{"quote": "adyaiva tasya raudrasya śarīraṃ māmakāḥ śarāḥ vidhamiṣyanti hatvā taṃ mahācāpaguṇacyutāḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 025"}
{"quote": "sa evam uktvā dyutimān vacanaṃ bhrātur agrataḥ sa rāvaṇivadhākāṅkṣī lakṣmaṇas tvarito yayau", "category": "Epic, Ramayana", "book": "Ramayana", "position": "Kanda 6, Sarga 072, Verse 026"}
{"quote": "so 'bhivādya guroḥ pādau kṛtvā cāpi pradakṣiṇam nikumbhilām abhiyayau caityaṃ rāvaṇipālitam", "category": "Epic, Ramayana", "book": "Ramayana", "position": "Kanda 6, Sarga 072, Verse 027"}
{"quote": "vibhīṣaṇena sahito rājaputraḥ pratāpavān kṛtasvastyayano bhrātrā lakṣmaṇas tvarito yayau", "category": "Epic, Ramayana", "book": "Ramayana", "position": "Kanda 6, Sarga 072, Verse 028"}
{"quote": "vānarāṇāṃ sahasrais tu hanūmān bahubhir vṛtaḥ vibhīṣaṇaḥ sahāmātyas tadā lakṣmaṇam anvagāt", "category": "Epic, Ramayana", "book": "Ramayana", "position": "Kanda 6, Sarga 072, Verse 029"}
{"quote": "mahatā harisainyena savegam abhisaṃvṛtaḥ ṛkṣarājabalaṃ caiva dadarśa pathi viṣṭhitam", "category": "Epic, Ramayana", "book": "Ramayana", "position": "Kanda 6, Sarga 072, Verse 030"}
{"quote": "sa gatvā dūram adhvānaṃ saumitrir mitranandanaḥ rākṣasendrabalaṃ dūrād apaśyad vyūham āsthitam", "category": "Epic, Ramayana", "book": "Ramayana", "position": "Kanda 6, Sarga 072, Verse 031"}
{"quote": "sa saṃprāpya dhanuṣpāṇir māyāyogam ariṃdama tasthau brahmavidhānena vijetuṃ raghunandanaḥ", "category": "Epic, Ramayana", "book": "Ramayana", "position": "Kanda 6, Sarga 072, Verse 032"}
{"quote": "vividham amalaśastrabhāsvaraṃ tad dhvajagahanaṃ vipulaṃ mahārathaiś ca pratibhayatamam aprameyavegaṃ timiram iva dviṣatāṃ balaṃ viveśa", "category": "Epic, Ramayana", "book": "Ramayana", "position": "Kanda 6, Sarga 072, Verse 033"}
{"quote": "atha tasyām avasthāyāṃ lakṣmaṇaṃ rāvaṇānujaḥ pareṣām ahitaṃ vākyam arthasādhakam abravīt", "category": "Epic, Ramayana", "book": "Ramayana", "position": "Kanda 6, Sarga 073, Verse 001"}
{"quote": "asyānīkasya mahato bhedane yatalakṣmaṇa rākṣasendrasuto 'py atra bhinne dṛśyo bhaviṣyati", "category": "Epic, Ramayana", "book": "Ramayana", "position": "Kanda 6, Sarga 073, Verse 002"}
{"quote": "sa tvam indrāśaniprakhyaiḥ śarair avakiran parān abhidravāśu yāvad vai naitat karma samāpyate", "category": "Epic, Ramayana", "book": "Ramayana", "position": "Kanda 6, Sarga 073, Verse 003"}
{"quote": "jahi vīradurātmānaṃ māyāparam adhārmikam rāvaṇiṃ krūrakarmāṇaṃ sarvalokabhayāvaham", "category": "Epic, Ramayana", "book": "Ramayana", "position": "Kanda 6, Sarga 073, Verse 004"}
{"quote": "vibhīṣaṇavacaḥ śrutvā lakṣmaṇaḥ śubhalakṣaṇaḥ vavarṣa śaravarṣāṇi rākṣasendrasutaṃ prati", "category": "Epic, Ramayana", "book": "Ramayana", "position": "Kanda 6, Sarga 073, Verse 005"}
{"quote": "ṛkṣāḥ śākhāmṛgāś caiva drumādrivarayodhinaḥ abhyadhāvanta sahitās tad anīkam avasthitam", "category": "Epic, Ramayana", "book": "Ramayana", "position": "Kanda 6, Sarga 073, Verse 006"}
{"quote": "rākṣasāś ca śitair bāṇair asibhiḥ śaktitomaraiḥ udyataiḥ samavartanta kapisainyajighāṃsavaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 007"}
{"quote": "sa saṃprahāras tumulaḥ saṃjajñe kapirakṣasām śabdena mahatā laṅkāṃ nādayan vai samantataḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 008"}
{"quote": "śastrair bahuvidhākāraiḥ śitair bāṇaiś ca pādapaiḥ udyatair giriśṛṅgaiś ca ghorair ākāśam āvṛtam", "category": "Epic, Ramayana", "book": "Ramayana", "position": "Kanda 6, Sarga 073, Verse 009"}
{"quote": "te rākṣasā vānareṣu vikṛtānanabāhavaḥ niveśayantaḥ śastrāṇi cakrus te sumahad bhayam", "category": "Epic, Ramayana", "book": "Ramayana", "position": "Kanda 6, Sarga 073, Verse 010"}
{"quote": "tathaiva sakalair vṛkṣair giriśṛṅgaiś ca vānarāḥ abhijaghnur nijaghnuś ca samare rākṣasarṣabhān", "category": "Epic, Ramayana", "book": "Ramayana", "position": "Kanda 6, Sarga 073, Verse 011"}
{"quote": "ṛkṣavānaramukhyaiś ca mahākāyair mahābalaiḥ rakṣasāṃ vadhyamānānāṃ mahad bhayam ajāyata", "category": "Epic, Ramayana", "book": "Ramayana", "position": "Kanda 6, Sarga 073, Verse 012"}
{"quote": "svam anīkaṃ viṣaṇṇaṃ tu śrutvā śatrubhir arditam udatiṣṭhata durdharṣas tat karmaṇy ananuṣṭhite", "category": "Epic, Ramayana", "book": "Ramayana", "position": "Kanda 6, Sarga 073, Verse 013"}
{"quote": "vṛkṣāndhakārān niṣkramya jātakrodhaḥ sa rāvaṇiḥ āruroha rathaṃ sajjaṃ pūrvayuktaṃ sa rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 014"}
{"quote": "sa bhīmakārmukaśaraḥ kṛṣṇāñjanacayopamaḥ raktāsyanayanaḥ krūro babhau mṛtyur ivāntakaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 015"}
{"quote": "dṛṣṭvaiva tu rathasthaṃ taṃ paryavartata tad balam rakṣasāṃ bhīmavegānāṃ lakṣmaṇena yuyutsatām", "category": "Epic, Ramayana", "book": "Ramayana", "position": "Kanda 6, Sarga 073, Verse 016"}
{"quote": "tasmin kāle tu hanumān udyamya sudurāsadam dharaṇīdharasaṃkāśī mahāvṛkṣam ariṃdamaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 017"}
{"quote": "sa rākṣasānāṃ tat sainyaṃ kālāgnir iva nirdahan cakāra bahubhir vṛkṣair niḥsaṃjñaṃ yudhi vānaraḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 018"}
{"quote": "vidhvaṃsayantaṃ tarasā dṛṣṭvaiva pavanātmajam rākṣasānāṃ sahasrāṇi hanūmantam avākiran", "category": "Epic, Ramayana", "book": "Ramayana", "position": "Kanda 6, Sarga 073, Verse 019"}
{"quote": "śitaśūladharāḥ śūlair asibhiś cāsipāṇayaḥ śaktibhiḥ śaktihastāś ca paṭṭasaiḥ paṭṭasāyudhāḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 020"}
{"quote": "parighaiś ca gadābhiś ca kuntaiś ca śubhadarśanaiḥ śataśaś ca śataghnībhir āyasair api mudgaraiḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 021"}
{"quote": "ghoraiḥ paraśubhiś caiva bhiṇḍipālaiś ca rākṣasāḥ muṣṭibhir vajravegaiś ca talair aśanisaṃnibhaiḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 022"}
{"quote": "abhijaghnuḥ samāsādya samantāt parvatopamam teṣām api ca saṃkruddhaś cakāra kadanaṃ mahat", "category": "Epic, Ramayana", "book": "Ramayana", "position": "Kanda 6, Sarga 073, Verse 023"}
{"quote": "sa dadarśa kapiśreṣṭham acalopamam indrajit sūdayānam amitraghnam amitrān pavanātmajam", "category": "Epic, Ramayana", "book": "Ramayana", "position": "Kanda 6, Sarga 073, Verse 024"}
{"quote": "sa sārathim uvācedaṃ yāhi yatraiṣa vānaraḥ kṣayam eva hi naḥ kuryād rākṣasānām upekṣitaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 025"}
{"quote": "ity uktaḥ sārathis tena yayau yatra sa mārutiḥ vahan paramadurdharṣaṃ sthitam indrajitaṃ rathe", "category": "Epic, Ramayana", "book": "Ramayana", "position": "Kanda 6, Sarga 073, Verse 026"}
{"quote": "so 'bhyupetya śarān khaḍgān paṭṭasāsiparaśvadhān abhyavarṣata durdharṣaḥ kapimūrdhni sa rākṣasaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 027"}
{"quote": "tāni śastrāṇi ghorāṇi pratigṛhya sa mārutiḥ roṣeṇa mahatāviṣo vākyaṃ cedam uvāca ha", "category": "Epic, Ramayana", "book": "Ramayana", "position": "Kanda 6, Sarga 073, Verse 028"}
{"quote": "yudhyasva yadi śūro 'si rāvaṇātmaja durmate vāyuputraṃ samāsādya na jīvan pratiyāsyasi", "category": "Epic, Ramayana", "book": "Ramayana", "position": "Kanda 6, Sarga 073, Verse 029"}
{"quote": "bāhubhyāṃ saṃprayudhyasva yadi me dvandvam āhave vegaṃ sahasva durbuddhe tatas tvaṃ rakṣasāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 030"}
{"quote": "hanūmantaṃ jighāṃsantaṃ samudyataśarāsanam rāvaṇātmajam ācaṣṭe lakṣmaṇāya vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 073, Verse 031"}
{"quote": "yas tu vāsavanirjetā rāvaṇasyātmasaṃbhavaḥ sa eṣa ratham āsthāya hanūmantaṃ jighāṃsati", "category": "Epic, Ramayana", "book": "Ramayana", "position": "Kanda 6, Sarga 073, Verse 032"}
{"quote": "tam apratimasaṃsthānaiḥ śaraiḥ śatruvidāraṇaiḥ jīvitāntakarair ghoraiḥ saumitre rāvaṇiṃ jahi", "category": "Epic, Ramayana", "book": "Ramayana", "position": "Kanda 6, Sarga 073, Verse 033"}
{"quote": "ity evam uktas tu tadā mahātmā vibhīṣaṇenārivibhīṣaṇena dadarśa taṃ parvatasaṃnikāśaṃ rathasthitaṃ bhīmabalaṃ durāsadam", "category": "Epic, Ramayana", "book": "Ramayana", "position": "Kanda 6, Sarga 073, Verse 034"}
{"quote": "evam uktvā tu saumitriṃ jātaharṣo vibhīṣaṇaḥ dhanuṣpāṇinam ādāya tvaramāṇo jagāma saḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 001"}
{"quote": "avidūraṃ tato gatvā praviśya ca mahad vanam darśayām āsa tat karma lakṣmaṇāya vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 002"}
{"quote": "nīlajīmūtasaṃkāśaṃ nyagrodhaṃ bhīmadarśanam tejasvī rāvaṇabhrātā lakṣmaṇāya nyavedayat", "category": "Epic, Ramayana", "book": "Ramayana", "position": "Kanda 6, Sarga 074, Verse 003"}
{"quote": "ihopahāraṃ bhūtānāṃ balavān rāvaṇātajaḥ upahṛtya tataḥ paścāt saṃgrāmam abhivartate", "category": "Epic, Ramayana", "book": "Ramayana", "position": "Kanda 6, Sarga 074, Verse 004"}
{"quote": "adṛśyaḥ sarvabhūtānāṃ tato bhavati rākṣasaḥ nihanti samare śatrūn badhnāti ca śarottamaiḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 005"}
{"quote": "tam apraviṣṭaṃ nyagrodhaṃ balinaṃ rāvaṇātmajam vidhvaṃsaya śarais tīkṣṇaiḥ sarathaṃ sāśvasārathim", "category": "Epic, Ramayana", "book": "Ramayana", "position": "Kanda 6, Sarga 074, Verse 006"}
{"quote": "tathety uktvā mahātejāḥ saumitrir mitranandanaḥ babhūvāvasthitas tatra citraṃ visphārayan dhanuḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 007"}
{"quote": "sa rathenāgnivarṇena balavān rāvaṇātmajaḥ indrajit kavacī khaḍgī sadhvajaḥ pratyadṛśyata", "category": "Epic, Ramayana", "book": "Ramayana", "position": "Kanda 6, Sarga 074, Verse 008"}
{"quote": "tam uvāca mahātejāḥ paulastyam aparājitam samāhvaye tvāṃ samare samyag yuddhaṃ prayaccha me", "category": "Epic, Ramayana", "book": "Ramayana", "position": "Kanda 6, Sarga 074, Verse 009"}
{"quote": "evam ukto mahātejā manasvī rāvaṇātmajaḥ abravīt paruṣaṃ vākyaṃ tatra dṛṣṭvā vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 074, Verse 010"}
{"quote": "iha tvaṃ jātasaṃvṛddhaḥ sākṣād bhrātā pitur mama kathaṃ druhyasi putrasya pitṛvyo mama rākṣasa", "category": "Epic, Ramayana", "book": "Ramayana", "position": "Kanda 6, Sarga 074, Verse 011"}
{"quote": "na jñātitvaṃ na sauhārdaṃ na jātis tava durmate pramāṇaṃ na ca sodaryaṃ na dharmo dharmadūṣaṇa", "category": "Epic, Ramayana", "book": "Ramayana", "position": "Kanda 6, Sarga 074, Verse 012"}
{"quote": "śocyas tvam asi durbuddhe nindanīyaś ca sādhubhiḥ yas tvaṃ svajanam utsṛjya parabhṛtyatvam āgataḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 013"}
{"quote": "naitac chithilayā buddhyā tvaṃ vetsi mahad antaram kva ca svajanasaṃvāsaḥ kva ca nīcaparāśrayaḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 014"}
{"quote": "guṇavān vā parajanaḥ svajano nirguṇo 'pi vā nirguṇaḥ svajanaḥ śreyān yaḥ paraḥ para eva saḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 015"}
{"quote": "niranukrośatā ceyaṃ yādṛśī te niśācara svajanena tvayā śakyaṃ paruṣaṃ rāvaṇānuja", "category": "Epic, Ramayana", "book": "Ramayana", "position": "Kanda 6, Sarga 074, Verse 016"}
{"quote": "ity ukto bhrātṛputreṇa pratyuvāca vibhīṣaṇaḥ ajānann iva macchīlaṃ kiṃ rākṣasa vikatthase", "category": "Epic, Ramayana", "book": "Ramayana", "position": "Kanda 6, Sarga 074, Verse 017"}
{"quote": "rākṣasendrasutāsādho pāruṣyaṃ tyaja gauravāt kule yady apy ahaṃ jāto rakṣasāṃ krūrakarmaṇām guṇo 'yaṃ prathamo nṝṇāṃ tan me śīlam arākṣasaṃ", "category": "Epic, Ramayana", "book": "Ramayana", "position": "Kanda 6, Sarga 074, Verse 018"}
{"quote": "na rame dāruṇenāhaṃ na cādharmeṇa vai rame bhrātrā viṣamaśīlena kathaṃ bhrātā nirasyate", "category": "Epic, Ramayana", "book": "Ramayana", "position": "Kanda 6, Sarga 074, Verse 019"}
{"quote": "parasvānāṃ ca haraṇaṃ paradārābhimarśanam suhṛdām atiśaṅkāṃ ca trayo doṣāḥ kṣayāvahāḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 020"}
{"quote": "maharṣīṇāṃ vadho ghoraḥ sarvadevaiś ca vigrahaḥ abhimānaś ca kopaś ca vairitvaṃ pratikūlatā", "category": "Epic, Ramayana", "book": "Ramayana", "position": "Kanda 6, Sarga 074, Verse 021"}
{"quote": "ete doṣā mama bhrātur jīvitaiśvaryanāśanāḥ guṇān pracchādayām āsuḥ parvatān iva toyadāḥ", "category": "Epic, Ramayana", "book": "Ramayana", "position": "Kanda 6, Sarga 074, Verse 022"}
{"quote": "doṣair etaiḥ parityakto mayā bhrātā pitā tava neyam asti purī laṅkā na ca tvaṃ na ca te pitā", "category": "Epic, Ramayana", "book": "Ramayana", "position": "Kanda 6, Sarga 074, Verse 023"}
{"quote": "atimānī ca bālaś ca durvinītaś ca rākṣasa baddhas tvaṃ kālapāśena brūhi māṃ yad yad icchasi", "category": "Epic, Ramayana", "book": "Ramayana", "position": "Kanda 6, Sarga 074, Verse 024"}
{"quote": "adya te vyasanaṃ prāptaṃ kim iha tvaṃ tu vakṣyasi praveṣṭuṃ na tvayā śakyo nyagrodho rākṣasādhama", "category": "Epic, Ramayana", "book": "Ramayana", "position": "Kanda 6, Sarga 074, Verse 025"}
{"quote": "dharṣayitvā tu kākutsthau na śakyaṃ jīvituṃ tvayā yudhyasva naradevena lakṣmaṇena raṇe saha hatas tvaṃ devatā kāryaṃ kariṣyasi yamakṣaye", "category": "Epic, Ramayana", "book": "Ramayana", "position": "Kanda 6, Sarga 074, Verse 026"}
{"quote": "nidarśayasvātmabalaṃ samudyataṃ kuruṣva sarvāyudhasāyakavyayam na lakṣmaṇasyaitya hi bāṇagocaraṃ tvam adya jīvan sabalo gamiṣyasi", "category": "Epic, Ramayana", "book": "Ramayana", "position": "Kanda 6, Sarga 074, Verse 027"}
{"quote": "vibhīṣaṇa vacaḥ śrutvā rāvaṇiḥ krodhamūrchitaḥ abravīt paruṣaṃ vākyaṃ vegenābhyutpapāta ha", "category": "Epic, Ramayana", "book": "Ramayana", "position": "Kanda 6, Sarga 075, Verse 001"}
{"quote": "udyatāyudhanistriṃśo rathe tu samalaṃkṛte kālāśvayukte mahati sthitaḥ kālāntakopamaḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 002"}
{"quote": "mahāpramāṇam udyamya vipulaṃ vegavad dṛḍham dhanur bhīmaṃ parāmṛśya śarāṃś cāmitranāśanān", "category": "Epic, Ramayana", "book": "Ramayana", "position": "Kanda 6, Sarga 075, Verse 003"}
{"quote": "uvācainaṃ samārabdhaḥ saumitriṃ savibhīṣaṇam tāṃś ca vānaraśārdūlān paśyadhvaṃ me parākramam", "category": "Epic, Ramayana", "book": "Ramayana", "position": "Kanda 6, Sarga 075, Verse 004"}
{"quote": "adya matkārmukotsṛṣṭaṃ śaravarṣaṃ durāsadam muktaṃ varṣam ivākāśe vārayiṣyatha saṃyuge", "category": "Epic, Ramayana", "book": "Ramayana", "position": "Kanda 6, Sarga 075, Verse 005"}
{"quote": "adya vo māmakā bāṇā mahākārmukaniḥsṛtāḥ vidhamiṣyanti gātrāṇi tūlarāśim ivānalaḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 006"}
{"quote": "tīkṣṇasāyakanirbhinnāñ śūlaśaktyṛṣṭitomaraiḥ adya vo gamayiṣyāmi sarvān eva yamakṣayam", "category": "Epic, Ramayana", "book": "Ramayana", "position": "Kanda 6, Sarga 075, Verse 007"}
{"quote": "kṣipataḥ śaravarṣāṇi kṣiprahastasya me yudhi jīmūtasyeva nadataḥ kaḥ sthāsyati mamāgrataḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 008"}
{"quote": "tac chrutvā rākṣasendrasya garjitaṃ lakṣmaṇas tadā abhītavadanaḥ kruddho rāvaṇiṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 075, Verse 009"}
{"quote": "uktaś ca durgamaḥ pāraḥ kāryāṇāṃ rākṣasa tvayā kāryāṇāṃ karmaṇā pāraṃ yo gacchati sa buddhimān", "category": "Epic, Ramayana", "book": "Ramayana", "position": "Kanda 6, Sarga 075, Verse 010"}
{"quote": "sa tvam arthasya hīnārtho duravāpasya kena cit vaco vyāhṛtya jānīṣe kṛtārtho 'smīti durmate", "category": "Epic, Ramayana", "book": "Ramayana", "position": "Kanda 6, Sarga 075, Verse 011"}
{"quote": "antardhānagatenājau yas tvayācaritas tadā taskarācarito mārgo naiṣa vīraniṣevitaḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 012"}
{"quote": "yathā bāṇapathaṃ prāpya sthito 'haṃ tava rākṣasa darśayasvādya tat tejo vācā tvaṃ kiṃ vikatthase", "category": "Epic, Ramayana", "book": "Ramayana", "position": "Kanda 6, Sarga 075, Verse 013"}
{"quote": "evam ukto dhanur bhīmaṃ parāmṛśya mahābalaḥ sasarje niśitān bāṇān indrajit samijiṃjaya", "category": "Epic, Ramayana", "book": "Ramayana", "position": "Kanda 6, Sarga 075, Verse 014"}
{"quote": "te nisṛṣṭā mahāvegāḥ śarāḥ sarpaviṣopamāḥ saṃprāpya lakṣmaṇaṃ petuḥ śvasanta iva pannagāḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 015"}
{"quote": "śarair atimahāvegair vegavān rāvaṇātmajaḥ saumitrim indrajid yuddhe vivyādha śubhalakṣaṇam", "category": "Epic, Ramayana", "book": "Ramayana", "position": "Kanda 6, Sarga 075, Verse 016"}
{"quote": "sa śarair atividdhāṅgo rudhireṇa samukṣitaḥ śuśubhe lakṣmaṇaḥ śrīmān vidhūma iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 017"}
{"quote": "indrajit tv ātmanaḥ karma prasamīkṣyādhigamya ca vinadya sumahānādam idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 075, Verse 018"}
{"quote": "patriṇaḥ śitadhārās te śarā matkārmukacyutāḥ ādāsyante 'dya saumitre jīvitaṃ jīvitāntagāḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 019"}
{"quote": "adya gomāyusaṃghāś ca śyenasaṃghāś ca lakṣmaṇa gṛdhrāś ca nipatantu tvāṃ gatāsuṃ nihataṃ mayā", "category": "Epic, Ramayana", "book": "Ramayana", "position": "Kanda 6, Sarga 075, Verse 020"}
{"quote": "kṣatrabandhuḥ sadānāryo rāmaḥ paramadurmatiḥ bhaktaṃ bhrātaram adyaiva tvāṃ drakṣyati mayā hatam", "category": "Epic, Ramayana", "book": "Ramayana", "position": "Kanda 6, Sarga 075, Verse 021"}
{"quote": "viśastakavacaṃ bhūmau vyapaviddhaśarāsanam hṛtottamāṅgaṃ saumitre tvām adya nihataṃ mayā", "category": "Epic, Ramayana", "book": "Ramayana", "position": "Kanda 6, Sarga 075, Verse 022"}
{"quote": "iti bruvāṇaṃ saṃrabdhaṃ paruṣaṃ rāvaṇātmajam hetumadvākyam atyarthaṃ lakṣmaṇaḥ pratyuvāca ha", "category": "Epic, Ramayana", "book": "Ramayana", "position": "Kanda 6, Sarga 075, Verse 023"}
{"quote": "akṛtvā katthase karma kimartham iha rākṣasa kuru tat karma yenāhaṃ śraddadhyāṃ tava katthanam", "category": "Epic, Ramayana", "book": "Ramayana", "position": "Kanda 6, Sarga 075, Verse 024"}
{"quote": "anuktvā paruṣaṃ vākyaṃ kiṃ cid apy anavakṣipan avikatthan vadhiṣyāmi tvāṃ paśya puruṣādana", "category": "Epic, Ramayana", "book": "Ramayana", "position": "Kanda 6, Sarga 075, Verse 025"}
{"quote": "ity uktvā pañcanārācān ākarṇāpūritāñ śarān nicakhāna mahāvegāṃl lakṣmaṇo rākṣasorasi", "category": "Epic, Ramayana", "book": "Ramayana", "position": "Kanda 6, Sarga 075, Verse 026"}
{"quote": "sa śarair āhatas tena saroṣo rāvaṇātmajaḥ suprayuktais tribhir bāṇaiḥ prativivyādha lakṣmaṇam", "category": "Epic, Ramayana", "book": "Ramayana", "position": "Kanda 6, Sarga 075, Verse 027"}
{"quote": "sa babhūva mahābhīmo nararākṣasasiṃhayoḥ vimardas tumulo yuddhe parasparavadhaiṣiṇoḥ", "category": "Epic, Ramayana", "book": "Ramayana", "position": "Kanda 6, Sarga 075, Verse 028"}
{"quote": "ubhau hi balasaṃpannāv ubhau vikramaśālinau ubhāv api suvikrāntau sarvaśastrāstrakovidau", "category": "Epic, Ramayana", "book": "Ramayana", "position": "Kanda 6, Sarga 075, Verse 029"}
{"quote": "ubhau paramadurjeyāv atulyabalatejasau yuyudhāte mahāvīrau grahāv iva nabho gatau", "category": "Epic, Ramayana", "book": "Ramayana", "position": "Kanda 6, Sarga 075, Verse 030"}
{"quote": "balavṛtrāv iva hi tau yudhi vai duṣpradharṣaṇau yuyudhāte mahātmānau tadā kesariṇāv iva", "category": "Epic, Ramayana", "book": "Ramayana", "position": "Kanda 6, Sarga 075, Verse 031"}
{"quote": "bahūn avasṛjantau hi mārgaṇaughān avasthitau nararākṣasasiṃhau tau prahṛṣṭāv abhyayudhyatām", "category": "Epic, Ramayana", "book": "Ramayana", "position": "Kanda 6, Sarga 075, Verse 032"}
{"quote": "susaṃprahṛṣṭau nararākṣasottamau jayaiṣiṇau mārgaṇacāpadhāriṇau parasparaṃ tau pravavarṣatur bhṛśaṃ śaraughavarṣeṇa balāhakāv iva", "category": "Epic, Ramayana", "book": "Ramayana", "position": "Kanda 6, Sarga 075, Verse 033"}
{"quote": "tataḥ śaraṃ dāśarathiḥ saṃdhāyāmitrakarśanaḥ sasarja rākṣasendrāya kruddhaḥ sarpa iva śvasan", "category": "Epic, Ramayana", "book": "Ramayana", "position": "Kanda 6, Sarga 076, Verse 001"}
{"quote": "tasya jyātalanirghoṣaṃ sa śrutvā rāvaṇātmajaḥ vivarṇavadano bhūtvā lakṣmaṇaṃ samudaikṣata", "category": "Epic, Ramayana", "book": "Ramayana", "position": "Kanda 6, Sarga 076, Verse 002"}
{"quote": "taṃ viṣaṇṇamukhaṃ dṛṣṭvā rākṣasaṃ rāvaṇātmajam saumitriṃ yuddhasaṃsaktaṃ pratyuvāca vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 003"}
{"quote": "nimittāny anupaśyāmi yāny asmin rāvaṇātmaje tvara tena mahābāho bhagna eṣa na saṃśayaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 004"}
{"quote": "tataḥ saṃdhāya saumitriḥ śarān agniśikhopamān mumoca niśitāṃs tasmai sarvān iva viṣolbaṇān", "category": "Epic, Ramayana", "book": "Ramayana", "position": "Kanda 6, Sarga 076, Verse 005"}
{"quote": "śakrāśanisamasparśair lakṣmaṇenāhataḥ śaraiḥ muhūrtam abhavan mūḍhaḥ sarvasaṃkṣubhitendriyaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 006"}
{"quote": "upalabhya muhūrtena saṃjñāṃ pratyāgatendriyaḥ dadarśāvasthitaṃ vīraṃ vīro daśarathātmajam", "category": "Epic, Ramayana", "book": "Ramayana", "position": "Kanda 6, Sarga 076, Verse 007"}
{"quote": "so 'bhicakrāma saumitriṃ roṣāt saṃraktalocanaḥ abravīc cainam āsādya punaḥ sa paruṣaṃ vacaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 008"}
{"quote": "kiṃ na smarasi tad yuddhe prathame matparākramam nibaddhas tvaṃ saha bhrātrā yadā yudhi viceṣṭase", "category": "Epic, Ramayana", "book": "Ramayana", "position": "Kanda 6, Sarga 076, Verse 009"}
{"quote": "yuvā khalu mahāyuddhe śakrāśanisamaiḥ śaraiḥ śāyinau prathamaṃ bhūmau visaṃjñau sapuraḥsarau", "category": "Epic, Ramayana", "book": "Ramayana", "position": "Kanda 6, Sarga 076, Verse 010"}
{"quote": "smṛtir vā nāsti te manye vyaktaṃ vā yamasādanam gantum icchasi yasmāt tvaṃ māṃ dharṣayitum icchasi", "category": "Epic, Ramayana", "book": "Ramayana", "position": "Kanda 6, Sarga 076, Verse 011"}
{"quote": "yadi te prathame yuddhe na dṛṣṭo matparākramaḥ adya tvāṃ darśayiṣyāmi tiṣṭhedānīṃ vyavasthitaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 012"}
{"quote": "ity uktvā saptabhir bāṇair abhivivyādha lakṣmaṇam daśabhiś ca hanūmantaṃ tīkṣṇadhāraiḥ śarottamaiḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 013"}
{"quote": "tataḥ śaraśatenaiva suprayuktena vīryavān krodhād dviguṇasaṃrabdho nirbibheda vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 076, Verse 014"}
{"quote": "tad dṛṣṭvendrajitaḥ karma kṛtaṃ rāmānujas tadā acintayitvā prahasan naitat kiṃ cid iti bruvan", "category": "Epic, Ramayana", "book": "Ramayana", "position": "Kanda 6, Sarga 076, Verse 015"}
{"quote": "mumoca sa śarān ghorān saṃgṛhya narapuṃgavaḥ abhītavadanaḥ kruddho rāvaṇiṃ lakṣmaṇo yudhi", "category": "Epic, Ramayana", "book": "Ramayana", "position": "Kanda 6, Sarga 076, Verse 016"}
{"quote": "naivaṃ raṇagataḥ śūrāḥ praharanti niśācara laghavaś cālpavīryāś ca sukhā hīme śarās tava", "category": "Epic, Ramayana", "book": "Ramayana", "position": "Kanda 6, Sarga 076, Verse 017"}
{"quote": "naivaṃ śūrās tu yudhyante samare jayakāṅkṣiṇaḥ ity evaṃ taṃ bruvāṇas tu śaravarṣair avākirat", "category": "Epic, Ramayana", "book": "Ramayana", "position": "Kanda 6, Sarga 076, Verse 018"}
{"quote": "tasya bāṇais tu vidhvastaṃ kavacaṃ hemabhūṣitam vyaśīryata rathopasthe tārājālam ivāmbarāt", "category": "Epic, Ramayana", "book": "Ramayana", "position": "Kanda 6, Sarga 076, Verse 019"}
{"quote": "vidhūtavarmā nārācair babhūva sa kṛtavraṇaḥ indrajit samare śūraḥ prarūḍha iva sānumān", "category": "Epic, Ramayana", "book": "Ramayana", "position": "Kanda 6, Sarga 076, Verse 020"}
{"quote": "abhīkṣṇaṃ niśvasantau hi yudhyetāṃ tumulaṃ yudhi śarasaṃkṛttasarvāṅgo sarvato rudhirokṣitau", "category": "Epic, Ramayana", "book": "Ramayana", "position": "Kanda 6, Sarga 076, Verse 021"}
{"quote": "astrāṇy astravidāṃ śreṣṭhau darśayantau punaḥ punaḥ śarān uccāvacākārān antarikṣe babandhatuḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 022"}
{"quote": "vyapetadoṣam asyantau laghucitraṃ ca suṣṭhu ca ubhau tu tumulaṃ ghoraṃ cakratur nararākṣasau", "category": "Epic, Ramayana", "book": "Ramayana", "position": "Kanda 6, Sarga 076, Verse 023"}
{"quote": "tayoḥ pṛthakpṛthag bhīmaḥ śuśruve talanisvanaḥ sughorayor niṣṭanator gagane meghayor iva", "category": "Epic, Ramayana", "book": "Ramayana", "position": "Kanda 6, Sarga 076, Verse 024"}
{"quote": "te gātrayor nipatitā rukmapuṅkhāḥ śarā yudhi asṛgdigdhā viniṣpetur viviśur dharaṇītalam", "category": "Epic, Ramayana", "book": "Ramayana", "position": "Kanda 6, Sarga 076, Verse 025"}
{"quote": "anyaiḥ suniśitaiḥ śastrair ākāśe saṃjaghaṭṭire babhañjuś cicchiduś cāpi tayor bāṇāḥ sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 026"}
{"quote": "sa babhūva raṇe ghoras tayor bāṇamayaś cayaḥ agnibhyām iva dīptābhyāṃ satre kuśamayaś cayaḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 027"}
{"quote": "tayoḥ kṛtavraṇau dehau śuśubhāte mahātmanoḥ sapuṣpāv iva niṣpatrau vane śālmalikuṃśukau", "category": "Epic, Ramayana", "book": "Ramayana", "position": "Kanda 6, Sarga 076, Verse 028"}
{"quote": "cakratus tumulaṃ ghoraṃ saṃnipātaṃ muhur muhuḥ indrajil lakṣmaṇaś caiva parasparajayaiṣiṇau", "category": "Epic, Ramayana", "book": "Ramayana", "position": "Kanda 6, Sarga 076, Verse 029"}
{"quote": "lakṣmaṇo rāvaṇiṃ yuddhe rāvaṇiś cāpi lakṣmaṇam anyonyaṃ tāv abhighnantau na śramaṃ pratyapadyatām", "category": "Epic, Ramayana", "book": "Ramayana", "position": "Kanda 6, Sarga 076, Verse 030"}
{"quote": "bāṇajālaiḥ śarīrasthair avagāḍhais tarasvinau śuśubhāte mahāvīrau virūḍhāv iva parvatau", "category": "Epic, Ramayana", "book": "Ramayana", "position": "Kanda 6, Sarga 076, Verse 031"}
{"quote": "tayo rudhirasiktāni saṃvṛtāni śarair bhṛśam babhrājuḥ sarvagātrāṇi jvalanta iva pāvakāḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 032"}
{"quote": "tayor atha mahān kālo vyatīyād yudhyamānayoḥ na ca tau yuddhavaimukhyaṃ śramaṃ vāpy upajagmatuḥ", "category": "Epic, Ramayana", "book": "Ramayana", "position": "Kanda 6, Sarga 076, Verse 033"}
{"quote": "atha samarapariśramaṃ nihantuṃ samaramukheṣv ajitasya lakṣmaṇasya priyahitam upapādayan mahaujāḥ samaram upetya vibhīṣaṇo 'vatasthe", "category": "Epic, Ramayana", "book": "Ramayana", "position": "Kanda 6, Sarga 076, Verse 034"}
{"quote": "yudhyamānau tu tau dṛṣṭvā prasaktau nararākṣasau śūraḥ sa rāvaṇabhrātā tasthau saṃgrāmamūrdhani", "category": "Epic, Ramayana", "book": "Ramayana", "position": "Kanda 6, Sarga 077, Verse 001"}
{"quote": "tato visphārayām āsa mahad dhanur avasthitaḥ utsasarja ca tīkṣṇāgrān rākṣaseṣu mahāśarān", "category": "Epic, Ramayana", "book": "Ramayana", "position": "Kanda 6, Sarga 077, Verse 002"}
{"quote": "te śarāḥ śikhisaṃkāśā nipatantaḥ samāhitāḥ rākṣasān dārayām āsur vajrā iva mahāgirīn", "category": "Epic, Ramayana", "book": "Ramayana", "position": "Kanda 6, Sarga 077, Verse 003"}
{"quote": "vibhīṣaṇasyānucarās te 'pi śūlāsipaṭṭasaiḥ ciccheduḥ samare vīrān rākṣasān rākṣasottamāḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 004"}
{"quote": "rākṣasais taiḥ parivṛtaḥ sa tadā tu vibhīṣaṇaḥ babhau madhye prahṛṣṭānāṃ kalabhānām iva dvipaḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 005"}
{"quote": "tataḥ saṃcodayāno vai harīn rakṣoraṇapriyān uvāca vacanaṃ kāle kālajño rakṣasāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 006"}
{"quote": "eko 'yaṃ rākṣasendrasya parāyaṇam iva sthitaḥ etac cheṣaṃ balaṃ tasya kiṃ tiṣṭhata harīśvarāḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 007"}
{"quote": "asmin vinihate pāpe rākṣase raṇamūrdhani rāvaṇaṃ varjayitvā tu śeṣam asya balaṃ hatam", "category": "Epic, Ramayana", "book": "Ramayana", "position": "Kanda 6, Sarga 077, Verse 008"}
{"quote": "prahasto nihato vīro nikumbhaś ca mahābalaḥ kumbhakarṇaś ca kumbhaś ca dhūmrākṣaś ca niśācaraḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 009"}
{"quote": "akampanaḥ supārśvaś ca cakramālī ca rākṣasaḥ kampanaḥ sattvavantaś ca devāntakanarāntakau", "category": "Epic, Ramayana", "book": "Ramayana", "position": "Kanda 6, Sarga 077, Verse 010"}
{"quote": "etān nihatyātibalān bahūn rākṣasasattamān bāhubhyāṃ sāgaraṃ tīrtvā laṅghyatāṃ goṣpadaṃ laghu", "category": "Epic, Ramayana", "book": "Ramayana", "position": "Kanda 6, Sarga 077, Verse 011"}
{"quote": "etāvad iha śeṣaṃ vo jetavyam iha vānarāḥ hatāḥ sarve samāgamya rākṣasā baladarpitāḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 012"}
{"quote": "ayuktaṃ nidhanaṃ kartuṃ putrasya janitur mama ghṛṇām apāsya rāmārthe nihanyāṃ bhrātur ātmajam", "category": "Epic, Ramayana", "book": "Ramayana", "position": "Kanda 6, Sarga 077, Verse 013"}
{"quote": "hantukāmasya me bāṣpaṃ cakśuś caiva nirudhyate tad evaiṣa mahābāhur lakṣmaṇaḥ śamayiṣyati vānarā ghnantuṃ saṃbhūya bhṛtyān asya samīpagān", "category": "Epic, Ramayana", "book": "Ramayana", "position": "Kanda 6, Sarga 077, Verse 014"}
{"quote": "iti tenātiyaśasā rākṣasenābhicoditāḥ vānarendrā jahṛṣire lāṅgalāni ca vivyadhuḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 015"}
{"quote": "tatas te kapiśārdūlāḥ kṣveḍantaś ca muhur muhuḥ mumucur vividhān nādān meghān dṛṣṭveva barhiṇaḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 016"}
{"quote": "jāmbavān api taiḥ sarvaiḥ svayūthair abhisaṃvṛtaḥ aśmabhis tāḍayām āsa nakhair dantaiś ca rākṣasān", "category": "Epic, Ramayana", "book": "Ramayana", "position": "Kanda 6, Sarga 077, Verse 017"}
{"quote": "nighnantam ṛkṣādhipatiṃ rākṣasās te mahābalāḥ parivavrur bhayaṃ tyaktvā tam anekavidhāyudhāḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 018"}
{"quote": "śaraiḥ paraśubhis tīkṣṇaiḥ paṭṭasair yaṣṭitomaraiḥ jāmbavantaṃ mṛdhe jaghnur nighnantaṃ rākṣasīṃ camūm", "category": "Epic, Ramayana", "book": "Ramayana", "position": "Kanda 6, Sarga 077, Verse 019"}
{"quote": "sa saṃprahāras tumulaḥ saṃjajñe kapirākṣasām devāsurāṇāṃ kruddhānāṃ yathā bhīmo mahāsvanaḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 020"}
{"quote": "hanūmān api saṃkruddhaḥ sālam utpāṭya parvatāt rakṣasāṃ kadanaṃ cakre samāsādya sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 021"}
{"quote": "sa dattvā tumulaṃ yuddhaṃ pitṛvyasyendrajid yudhi lakṣmaṇaṃ paravīraghnaṃ punar evābhyadhāvata", "category": "Epic, Ramayana", "book": "Ramayana", "position": "Kanda 6, Sarga 077, Verse 022"}
{"quote": "tau prayuddhau tadā vīrau mṛdhe lakṣmaṇarākṣasau śaraughān abhivarṣantau jaghnatus tau parasparam", "category": "Epic, Ramayana", "book": "Ramayana", "position": "Kanda 6, Sarga 077, Verse 023"}
{"quote": "abhīkṣṇam antardadhatuḥ śarajālair mahābalau candrādityāv ivoṣṇānte yathā meghais tarasvinau", "category": "Epic, Ramayana", "book": "Ramayana", "position": "Kanda 6, Sarga 077, Verse 024"}
{"quote": "na hy ādānaṃ na saṃdhānaṃ dhanuṣo vā parigrahaḥ na vipramokṣo bāṇānāṃ na vikarṣo na vigrahaḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 025"}
{"quote": "na muṣṭipratisaṃdhānaṃ na lakṣyapratipādanam adṛśyata tayos tatra yudhyatoḥ pāṇilāghavāt", "category": "Epic, Ramayana", "book": "Ramayana", "position": "Kanda 6, Sarga 077, Verse 026"}
{"quote": "cāpavegapramuktaiś ca bāṇajālaiḥ samantataḥ antarikṣe 'bhisaṃchanne na rūpāṇi cakāśire tamasā pihitaṃ sarvam āsīd bhīmataraṃ mahat", "category": "Epic, Ramayana", "book": "Ramayana", "position": "Kanda 6, Sarga 077, Verse 027"}
{"quote": "na tadānīṃ vavau vāyur na jajvāla ca pāvakaḥ svastyas tu lokebhya iti jajalpaś ca maharṣayaḥ saṃpetuś cātra saṃprāptā gandharvāḥ saha cāraṇaiḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 028"}
{"quote": "atha rākṣasasiṃhasya kṛṣṇān kanakabhūṣaṇān śaraiś caturbhiḥ saumitrir vivyādha caturo hayān", "category": "Epic, Ramayana", "book": "Ramayana", "position": "Kanda 6, Sarga 077, Verse 029"}
{"quote": "tato 'pareṇa bhallena sūtasya vicariṣyataḥ lāghavād rāghavaḥ śrīmāñ śiraḥ kāyād apāharat", "category": "Epic, Ramayana", "book": "Ramayana", "position": "Kanda 6, Sarga 077, Verse 030"}
{"quote": "nihataṃ sārathiṃ dṛṣṭvā samare rāvaṇātmajaḥ prajahau samaroddharṣaṃ viṣaṇṇaḥ sa babhūva ha", "category": "Epic, Ramayana", "book": "Ramayana", "position": "Kanda 6, Sarga 077, Verse 031"}
{"quote": "viṣaṇṇavadanaṃ dṛṣṭvā rākṣasaṃ hariyūthapāḥ tataḥ paramasaṃhṛṣṭo lakṣmaṇaṃ cābhyapūjayan", "category": "Epic, Ramayana", "book": "Ramayana", "position": "Kanda 6, Sarga 077, Verse 032"}
{"quote": "tataḥ pramāthī śarabho rabhaso gandhamādanaḥ amṛṣyamāṇāś catvāraś cakrur vegaṃ harīśvarāḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 033"}
{"quote": "te cāsya hayamukhyeṣu tūrṇam utpatya vānarāḥ caturṣu sumahāvīryā nipetur bhīmavikramāḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 034"}
{"quote": "teṣām adhiṣṭhitānāṃ tair vānaraiḥ parvatopamaiḥ mukhebhyo rudhiraṃ vyaktaṃ hayānāṃ samavartata", "category": "Epic, Ramayana", "book": "Ramayana", "position": "Kanda 6, Sarga 077, Verse 035"}
{"quote": "te nihatya hayāṃs tasya pramathya ca mahāratham punar utpatya vegena tasthur lakṣmaṇapārśvataḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 036"}
{"quote": "sa hatāśvād avaplutya rathān mathitasāratheḥ śaravarṣeṇa saumitrim abhyadhāvata rāvaṇiḥ", "category": "Epic, Ramayana", "book": "Ramayana", "position": "Kanda 6, Sarga 077, Verse 037"}
{"quote": "tato mahendrapratimaḥ sa lakṣmaṇaḥ padātinaṃ taṃ niśitaiḥ śarottamaiḥ sṛjantam ādau niśitāñ śarottamān bhṛśaṃ tadā bāṇagaṇair nyavārayat", "category": "Epic, Ramayana", "book": "Ramayana", "position": "Kanda 6, Sarga 077, Verse 038"}
{"quote": "sa hatāśvo mahātejā bhūmau tiṣṭhan niśācaraḥ indrajit paramakruddhaḥ saṃprajajvāla tejasā", "category": "Epic, Ramayana", "book": "Ramayana", "position": "Kanda 6, Sarga 078, Verse 001"}
{"quote": "tau dhanvinau jighāṃsantāv anyonyam iṣubhir bhṛśam vijayenābhiniṣkrāntau vane gajavṛṣāv iva", "category": "Epic, Ramayana", "book": "Ramayana", "position": "Kanda 6, Sarga 078, Verse 002"}
{"quote": "nibarhayantaś cānyonyaṃ te rākṣasavanaukasaḥ bhartāraṃ na jahur yuddhe saṃpatantas tatas tataḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 003"}
{"quote": "sa lakṣmaṇaṃ samuddiśya paraṃ lāghavam āsthitaḥ vavarṣa śaravarṣāṇi varṣāṇīva puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 004"}
{"quote": "muktam indrajitā tat tu śaravarṣam ariṃdamaḥ avārayad asaṃbhrānto lakṣmaṇaḥ sudurāsadam", "category": "Epic, Ramayana", "book": "Ramayana", "position": "Kanda 6, Sarga 078, Verse 005"}
{"quote": "abhedyakacanaṃ matvā lakṣmaṇaṃ rāvaṇātmajaḥ lalāṭe lakṣmaṇaṃ bāṇaiḥ supuṅkhais tribhir indrajit avidhyat paramakruddhaḥ śīghram astraṃ pradarśayan", "category": "Epic, Ramayana", "book": "Ramayana", "position": "Kanda 6, Sarga 078, Verse 006"}
{"quote": "taiḥ pṛṣatkair lalāṭasthaiḥ śuśubhe raghunandanaḥ raṇāgre samaraślāghī triśṛṅga iva parvataḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 007"}
{"quote": "sa tathāpy ardito bāṇai rākṣasena mahāmṛdhe tam āśu prativivyādha lakṣmaṇaḥ panabhiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 008"}
{"quote": "lakṣmaṇendrajitau vīrau mahābalaśarāsanau anyonyaṃ jaghnatur bāṇair viśikhair bhīmavikramau", "category": "Epic, Ramayana", "book": "Ramayana", "position": "Kanda 6, Sarga 078, Verse 009"}
{"quote": "tau parasparam abhyetya sarvagātreṣu dhanvinau ghorair vivyadhatur bāṇaiḥ kṛtabhāvāv ubhau jaye", "category": "Epic, Ramayana", "book": "Ramayana", "position": "Kanda 6, Sarga 078, Verse 010"}
{"quote": "tasmai dṛḍhataraṃ kruddho hatāśvāya vibhīṣaṇaḥ vajrasparśasamān pañca sasarjorasi mārgaṇān", "category": "Epic, Ramayana", "book": "Ramayana", "position": "Kanda 6, Sarga 078, Verse 011"}
{"quote": "te tasya kāyaṃ nirbhidya rukmapuṅkhā nimittagāḥ babhūvur lohitādigdhā raktā iva mahoragāḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 012"}
{"quote": "sa pitṛvyasya saṃkruddha indrajic charam ādade uttamaṃ rakṣasāṃ madhye yamadattaṃ mahābalaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 013"}
{"quote": "taṃ samīkṣya mahātejā maheṣuṃ tena saṃhitam lakṣmaṇo 'py ādade bāṇam anyaṃ bhīmaparākramaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 014"}
{"quote": "kubereṇa svayaṃ svapne yad dattam amitātmanā durjayaṃ durviṣahyaṃ ca sendrair api surāsuraiḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 015"}
{"quote": "tābhyāṃ tau dhanuṣi śreṣṭhe saṃhitau sāyakottamau vikṛṣyamāṇau vīrābhyāṃ bhṛśaṃ jajvalatuḥ śriyā", "category": "Epic, Ramayana", "book": "Ramayana", "position": "Kanda 6, Sarga 078, Verse 016"}
{"quote": "tau bhāsayantāv ākāśaṃ dhanurbhyāṃ viśikhau cyutau mukhena mukham āhatya saṃnipetatur ojasā", "category": "Epic, Ramayana", "book": "Ramayana", "position": "Kanda 6, Sarga 078, Verse 017"}
{"quote": "tau mahāgrahasaṃkāśāv anyonyaṃ saṃnipatya ca saṃgrāme śatadhā yātau medinyāṃ vinipetatuḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 018"}
{"quote": "śarau pratihatau dṛṣṭvā tāv ubhau raṇamūrdhani vrīḍito jātaroṣau ca lakṣmaṇendrajitāv ubhau", "category": "Epic, Ramayana", "book": "Ramayana", "position": "Kanda 6, Sarga 078, Verse 019"}
{"quote": "susaṃrabdhas tu saumitrir astraṃ vāruṇam ādade raudraṃ mahedrajid yuddhe vyasṛjad yudhi viṣṭhitaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 020"}
{"quote": "tayoḥ sutumulaṃ yuddhaṃ saṃbabhūvādbhutopamam gaganasthāni bhūtāni lakṣmaṇaṃ paryavārayan", "category": "Epic, Ramayana", "book": "Ramayana", "position": "Kanda 6, Sarga 078, Verse 021"}
{"quote": "bhairavābhirute bhīme yuddhe vānararākṣasām bhūtair bahubhir ākāśaṃ vismitair āvṛtaṃ babhau", "category": "Epic, Ramayana", "book": "Ramayana", "position": "Kanda 6, Sarga 078, Verse 022"}
{"quote": "ṛṣayaḥ pitaro devā gandharvā garuṇoragāḥ śatakratuṃ puraskṛtya rarakṣur lakṣmaṇaṃ raṇe", "category": "Epic, Ramayana", "book": "Ramayana", "position": "Kanda 6, Sarga 078, Verse 023"}
{"quote": "athānyaṃ mārgaṇaśreṣṭhaṃ saṃdadhe rāvaṇānujaḥ hutāśanasamasparśaṃ rāvaṇātmajadāruṇam", "category": "Epic, Ramayana", "book": "Ramayana", "position": "Kanda 6, Sarga 078, Verse 024"}
{"quote": "supatram anuvṛttāṅgaṃ suparvāṇaṃ susaṃsthitam suvarṇavikṛtaṃ vīraḥ śarīrāntakaraṃ śaram", "category": "Epic, Ramayana", "book": "Ramayana", "position": "Kanda 6, Sarga 078, Verse 025"}
{"quote": "durāvāraṃ durviṣahaṃ rākṣasānāṃ bhayāvaham āśīviṣaviṣaprakhyaṃ devasaṃghaiḥ samarcitam", "category": "Epic, Ramayana", "book": "Ramayana", "position": "Kanda 6, Sarga 078, Verse 026"}
{"quote": "yena śakro mahātejā dānavān ajayat prabhuḥ purā devāsure yuddhe vīryavān harivāhanaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 027"}
{"quote": "tad aindram astraṃ saumitriḥ saṃyugeṣv aparājitam śaraśreṣṭhaṃ dhanuḥ śreṣṭhe naraśreṣṭho 'bhisaṃdadhe", "category": "Epic, Ramayana", "book": "Ramayana", "position": "Kanda 6, Sarga 078, Verse 028"}
{"quote": "saṃdhāyāmitradalanaṃ vicakarṣa śarāsanam sajyam āyamya durdharśaḥ kālo lokakṣaye yathā", "category": "Epic, Ramayana", "book": "Ramayana", "position": "Kanda 6, Sarga 078, Verse 029"}
{"quote": "saṃdhāya dhanuṣi śreṣṭhe vikarṣann idam abravīt lakṣmīvāṃl lakṣmaṇo vākyam arthasādhakam ātmanaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 030"}
{"quote": "dharmātmā satyasaṃdhaś ca rāmo dāśarathir yadi pauruṣe cāpratidvandvas tad enaṃ jahi rāvaṇim", "category": "Epic, Ramayana", "book": "Ramayana", "position": "Kanda 6, Sarga 078, Verse 031"}
{"quote": "ity uktvā bāṇam ākarṇaṃ vikṛṣya tam ajihmagam lakṣmaṇaḥ samare vīraḥ sasarjendrajitaṃ prati aindrāstreṇa samāyujya lakṣmaṇaḥ paravīrahā", "category": "Epic, Ramayana", "book": "Ramayana", "position": "Kanda 6, Sarga 078, Verse 032"}
{"quote": "tac chiraḥ saśiras trāṇaṃ śrīmaj jvalitakuṇḍalam pramathyendrajitaḥ kāyāt papāta dharaṇītale", "category": "Epic, Ramayana", "book": "Ramayana", "position": "Kanda 6, Sarga 078, Verse 033"}
{"quote": "tad rākṣasatanūjasya chinnaskandhaṃ śiro mahat tapanīyanibhaṃ bhūmau dadṛśe rudhirokṣitam", "category": "Epic, Ramayana", "book": "Ramayana", "position": "Kanda 6, Sarga 078, Verse 034"}
{"quote": "hatas tu nipapātāśu dharaṇyāṃ rāvaṇātmajaḥ kavacī saśirastrāṇo vidhvastaḥ saśarāsanaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 035"}
{"quote": "cukruśus te tataḥ sarve vānarāḥ savibhīṣaṇāḥ hṛṣyanto nihate tasmin devā vṛtravadhe yathā", "category": "Epic, Ramayana", "book": "Ramayana", "position": "Kanda 6, Sarga 078, Verse 036"}
{"quote": "athāntarikṣe bhūtānām ṛṣīṇāṃ ca mahātmanām abhijajñe ca saṃnādo gandharvāpsarasām api", "category": "Epic, Ramayana", "book": "Ramayana", "position": "Kanda 6, Sarga 078, Verse 037"}
{"quote": "patitaṃ samabhijñāya rākṣasī sā mahācamūḥ vadhyamānā diśo bheje haribhir jitakāśibhiḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 038"}
{"quote": "vanarair vadhyamānās te śastrāṇy utsṛjya rākṣasāḥ laṅkām abhimukhāḥ sarve naṣṭasaṃjñāḥ pradhāvitāḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 039"}
{"quote": "dudruvur bahudhā bhītā rākṣasāḥ śataśo diśaḥ tyaktvā praharaṇān sarve paṭṭasāsiparaśvadhān", "category": "Epic, Ramayana", "book": "Ramayana", "position": "Kanda 6, Sarga 078, Verse 040"}
{"quote": "ke cil laṅkāṃ paritrastāḥ praviṣṭā vānarārditāḥ samudre patitāḥ ke cit ke cit parvatam āśritāḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 041"}
{"quote": "hatam indrajitaṃ dṛṣṭvā śayānaṃ samarakṣitau rākṣasānāṃ sahasreṣu na kaś cit pratyadṛśyata", "category": "Epic, Ramayana", "book": "Ramayana", "position": "Kanda 6, Sarga 078, Verse 042"}
{"quote": "yathāstaṃ gata āditye nāvatiṣṭhanti raśmayaḥ tathā tasmin nipatite rākṣasās te gatā diśaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 043"}
{"quote": "śāntarakśmir ivādityo nirvāṇa iva pāvakaḥ sa babhūva mahātejā vyapāsta gatajīvitaḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 044"}
{"quote": "praśāntapīḍā bahulo vinaṣṭāriḥ praharṣavān babhūva lokaḥ patite rākṣasendrasute tadā", "category": "Epic, Ramayana", "book": "Ramayana", "position": "Kanda 6, Sarga 078, Verse 045"}
{"quote": "harṣaṃ ca śakro bhagavān saha sarvaiḥ surarṣabhaiḥ jagāma nihate tasmin rākṣase pāpakarmaṇi", "category": "Epic, Ramayana", "book": "Ramayana", "position": "Kanda 6, Sarga 078, Verse 046"}
{"quote": "śuddhā āpo nabhaś caiva jahṛṣur daityadānavāḥ ājagmuḥ patite tasmin sarvalokabhayāvahe", "category": "Epic, Ramayana", "book": "Ramayana", "position": "Kanda 6, Sarga 078, Verse 047"}
{"quote": "ūcuś ca sahitāḥ sarve devagandharvadānavāḥ vijvarāḥ śāntakaluṣā brāhmaṇā vicarantv iti", "category": "Epic, Ramayana", "book": "Ramayana", "position": "Kanda 6, Sarga 078, Verse 048"}
{"quote": "tato 'bhyanandan saṃhṛṣṭāḥ samare hariyūthapāḥ tam apratibalaṃ dṛṣṭvā hataṃ nairṛtapuṃgavam", "category": "Epic, Ramayana", "book": "Ramayana", "position": "Kanda 6, Sarga 078, Verse 049"}
{"quote": "vibhīṣaṇo hanūmāṃś ca jāmbavāṃś carkṣayūthapaḥ vijayenābhinandantas tuṣṭuvuś cāpi lakṣmaṇam", "category": "Epic, Ramayana", "book": "Ramayana", "position": "Kanda 6, Sarga 078, Verse 050"}
{"quote": "kṣveḍantaś ca nadantaś ca garjantaś ca plavaṃgamāḥ labdhalakṣā raghusutaṃ parivāryopatasthire", "category": "Epic, Ramayana", "book": "Ramayana", "position": "Kanda 6, Sarga 078, Verse 051"}
{"quote": "lāṅgūlāni pravidhyantaḥ sphoṭayantaś ca vānarāḥ lakṣmaṇo jayatīty evaṃ vākyaṃ vyaśrāvayaṃs tadā", "category": "Epic, Ramayana", "book": "Ramayana", "position": "Kanda 6, Sarga 078, Verse 052"}
{"quote": "anyonyaṃ ca samāśliṣya kapayo hṛṣṭamānasāḥ cakrur uccāvacaguṇā rāghavāśrayajāḥ kathāḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 053"}
{"quote": "tad asukaram athābhivīkṣya hṛṣṭāḥ priyasuhṛdo yudhi lakṣmaṇasya karma paramam upalabhan manaḥpraharṣaṃ vinihatam indraripuṃ niśamya devāḥ", "category": "Epic, Ramayana", "book": "Ramayana", "position": "Kanda 6, Sarga 078, Verse 054"}
{"quote": "rudhiraklinnagātras tu lakṣmaṇaḥ śubhalakṣaṇaḥ babhūva hṛṣṭas taṃ hatvā śakrajetāram āhave", "category": "Epic, Ramayana", "book": "Ramayana", "position": "Kanda 6, Sarga 079, Verse 001"}
{"quote": "tataḥ sa jāmbavantaṃ ca hanūmantaṃ ca vīryavān saṃnivartya mahātejās tāṃś ca sarvān vanaukasaḥ", "category": "Epic, Ramayana", "book": "Ramayana", "position": "Kanda 6, Sarga 079, Verse 002"}
{"quote": "ājagāma tataḥ śīghraṃ yatra sugrīvarāghavau vibhīṣaṇam avaṣṭabhya hanūmantaṃ ca lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 079, Verse 003"}
{"quote": "tato rāmam abhikramya saumitrir abhivādya ca tasthau bhrātṛsamīpasthaḥ śakrasyendrānujo yathā ācacakṣe tadā vīro ghoram indrajito vadham", "category": "Epic, Ramayana", "book": "Ramayana", "position": "Kanda 6, Sarga 079, Verse 004"}
{"quote": "rāvaṇas tu śiraś chinnaṃ lakṣmaṇena mahātmanā nyavedayata rāmāya tadā hṛṣṭo vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 079, Verse 005"}
{"quote": "upaveśya tam utsaṅge pariṣvajyāvapīḍitam mūrdhni cainam upāghrāya bhūyaḥ saṃspṛśya ca tvaran uvāca lakṣmaṇaṃ vākyam āśvāsya puruṣarṣabhaḥ", "category": "Epic, Ramayana", "book": "Ramayana", "position": "Kanda 6, Sarga 079, Verse 006"}
{"quote": "kṛtaṃ paramakalyāṇaṃ karma duṣkarakāriṇā niramitraḥ kṛto 'smy adya niryāsyati hi rāvaṇaḥ balavyūhena mahatā śrutvā putraṃ nipātitam", "category": "Epic, Ramayana", "book": "Ramayana", "position": "Kanda 6, Sarga 079, Verse 007"}
{"quote": "taṃ putravadhasaṃtaptaṃ niryāntaṃ rākṣasādhipam balenāvṛtya mahatā nihaniṣyāmi durjayam", "category": "Epic, Ramayana", "book": "Ramayana", "position": "Kanda 6, Sarga 079, Verse 008"}
{"quote": "tvayā lakṣmaṇa nāthena sītā ca pṛthivī ca me na duṣprāpā hate tv adya śakrajetari cāhave", "category": "Epic, Ramayana", "book": "Ramayana", "position": "Kanda 6, Sarga 079, Verse 009"}
{"quote": "sa taṃ bhrātaram āśvāsya pāriṣvajya ca rāghavaḥ rāmaḥ suṣeṇaṃ muditaḥ samābhāṣyedam abravīt", "category": "Epic, Ramayana", "book": "Ramayana", "position": "Kanda 6, Sarga 079, Verse 010"}
{"quote": "saśalyo 'yaṃ mahāprājñaḥ saumitrir mitravatsalaḥ yathā bhavati susvasthas tathā tvaṃ samupācara viśalyaḥ kriyatāṃ kṣipraṃ saumitriḥ savibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 079, Verse 011"}
{"quote": "kṛṣa vānarasainyānāṃ śūrāṇāṃ drumayodhinām ye cānye 'tra ca yudhyantaḥ saśalyā vraṇinas tathā te 'pi sarve prayatnena kriyantāṃ sukhinas tvayā", "category": "Epic, Ramayana", "book": "Ramayana", "position": "Kanda 6, Sarga 079, Verse 012"}
{"quote": "evam uktaḥ sa rāmeṇa mahātmā hariyūthapaḥ lakṣmaṇāya dadau nastaḥ suṣeṇaḥ paramauṣadham", "category": "Epic, Ramayana", "book": "Ramayana", "position": "Kanda 6, Sarga 079, Verse 013"}
{"quote": "sa tasya gandham āghrāya viśalyaḥ samapadyata tadā nirvedanaś caiva saṃrūḍhavraṇa eva ca", "category": "Epic, Ramayana", "book": "Ramayana", "position": "Kanda 6, Sarga 079, Verse 014"}
{"quote": "vibhīṣaṇa mukhānāṃ ca suhṛdāṃ rāghavājñayā sarvavānaramukhyānāṃ cikitsāṃ sa tadākarot", "category": "Epic, Ramayana", "book": "Ramayana", "position": "Kanda 6, Sarga 079, Verse 015"}
{"quote": "tataḥ prakṛtim āpanno hṛtaśalyo gatavyathaḥ saumitrir muditas tatra kṣaṇena vigatajvaraḥ", "category": "Epic, Ramayana", "book": "Ramayana", "position": "Kanda 6, Sarga 079, Verse 016"}
{"quote": "tathaiva rāmaḥ plavagādhipas tadā vibhīṣaṇaś carkṣapatiś ca jāmbavān avekṣya saumitrim arogam utthitaṃ mudā sasainyaḥ suciraṃ jaharṣire", "category": "Epic, Ramayana", "book": "Ramayana", "position": "Kanda 6, Sarga 079, Verse 017"}
{"quote": "apūjayat karma sa lakṣmaṇasya suduṣkaraṃ dāśarathir mahātmā hṛṣṭā babhūvur yudhi yūthapendrā niśamya taṃ śakrajitaṃ nipātitam", "category": "Epic, Ramayana", "book": "Ramayana", "position": "Kanda 6, Sarga 079, Verse 018"}
{"quote": "tataḥ paulastya sacivāḥ śrutvā cendrajitaṃ hatam ācacakṣur abhijñāya daśagrīvāya savyathāḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 001"}
{"quote": "yuddhe hato mahārāja lakṣmaṇena tavātmajaḥ vibhīṣaṇasahāyena miṣatāṃ no mahādyute", "category": "Epic, Ramayana", "book": "Ramayana", "position": "Kanda 6, Sarga 080, Verse 002"}
{"quote": "śūraḥ śūreṇa saṃgamya saṃyugeṣv aparājitaḥ lakṣṇanena hataḥ śūraḥ putras te vibudhendrajit", "category": "Epic, Ramayana", "book": "Ramayana", "position": "Kanda 6, Sarga 080, Verse 003"}
{"quote": "sa taṃ pratibhayaṃ śrutvā vadhaṃ putrasya dāruṇam ghoram indrajitaḥ saṃkhye kaśmalaṃ prāviśan mahat", "category": "Epic, Ramayana", "book": "Ramayana", "position": "Kanda 6, Sarga 080, Verse 004"}
{"quote": "upalabhya cirāt saṃjñāṃ rājā rākṣasapuṃgavaḥ putraśokārdito dīno vilalāpākulendriyaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 005"}
{"quote": "hā rākṣasacamūmukhya mama vatsa mahāratha jitvendraṃ katham adya tvaṃ lakṣmaṇasya vaśaṃ gataḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 006"}
{"quote": "nanu tvam iṣubhiḥ kruddho bhindyāḥ kālāntakāv api mandarasyāpi śṛṅgāṇi kiṃ punar lakṣmaṇaṃ raṇe", "category": "Epic, Ramayana", "book": "Ramayana", "position": "Kanda 6, Sarga 080, Verse 007"}
{"quote": "adya vaivasvato rājā bhūyo bahumato mama yenādya tvaṃ mahābāho saṃyuktaḥ kāladharmaṇā", "category": "Epic, Ramayana", "book": "Ramayana", "position": "Kanda 6, Sarga 080, Verse 008"}
{"quote": "eṣa panthāḥ suyodhānāṃ sarvāmaragaṇeṣv api yaḥ kṛte hanyate bhartuḥ sa pumān svargam ṛcchati", "category": "Epic, Ramayana", "book": "Ramayana", "position": "Kanda 6, Sarga 080, Verse 009"}
{"quote": "adya devagaṇāḥ sarve lokapālās tatharṣayaḥ hatam indrajitaṃ dṛṣṭvā sukhaṃ svapsyanti nirbhayāḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 010"}
{"quote": "adya lokās trayaḥ kṛtsnāḥ pṛthivī ca sakānanā ekenendrajitā hīnā śūṇyeva pratibhāti me", "category": "Epic, Ramayana", "book": "Ramayana", "position": "Kanda 6, Sarga 080, Verse 011"}
{"quote": "adya nairṛtakanyāyāṃ śroṣyāmy antaḥpure ravam kareṇusaṃghasya yathā ninādaṃ girigahvare", "category": "Epic, Ramayana", "book": "Ramayana", "position": "Kanda 6, Sarga 080, Verse 012"}
{"quote": "yauvarājyaṃ ca laṅkāṃ ca rakṣāṃsi ca paraṃtapa mātaraṃ māṃ ca bhāryāṃ ca kva gato 'si vihāya naḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 013"}
{"quote": "mama nāma tvayā vīra gatasya yamasādanam pretakāryāṇi kāryāṇi viparīte hi vartase", "category": "Epic, Ramayana", "book": "Ramayana", "position": "Kanda 6, Sarga 080, Verse 014"}
{"quote": "sa tvaṃ jīvati sugrīve rāghave ca salakṣmaṇe mama śalyam anuddhṛtya kva gato 'si vihāya naḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 015"}
{"quote": "evamādivilāpārtaṃ rāvaṇaṃ rākṣasādhipam āviveśa mahān kopaḥ putravyasanasaṃbhavaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 016"}
{"quote": "ghoraṃ prakṛtyā rūpaṃ tat tasya krodhāgnimūrchitam babhūva rūpaṃ rudrasya kruddhasyeva durāsadam", "category": "Epic, Ramayana", "book": "Ramayana", "position": "Kanda 6, Sarga 080, Verse 017"}
{"quote": "tasya kruddhasya netrābhyāṃ prāpatann asrabindavaḥ dīptābhyām iva dīpābhyāṃ sārciṣaḥ snehabindavaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 018"}
{"quote": "dantān vidaśatas tasya śrūyate daśanasvanaḥ yantrasyāveṣṭyamānasya mahato dānavair iva", "category": "Epic, Ramayana", "book": "Ramayana", "position": "Kanda 6, Sarga 080, Verse 019"}
{"quote": "kālāgnir iva saṃkruddho yāṃ yāṃ diśam avaikṣata tasyāṃ tasyāṃ bhayatrastā rākṣasāḥ saṃnililyire", "category": "Epic, Ramayana", "book": "Ramayana", "position": "Kanda 6, Sarga 080, Verse 020"}
{"quote": "tam antakam iva kruddhaṃ carācaracikhādiṣum vīkṣamāṇaṃ diśaḥ sarvā rākṣasā nopacakramuḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 021"}
{"quote": "tataḥ paramasaṃkruddho rāvaṇo rākṣasādhipaḥ abravīd rakṣasāṃ madhye saṃstambhayiṣur āhave", "category": "Epic, Ramayana", "book": "Ramayana", "position": "Kanda 6, Sarga 080, Verse 022"}
{"quote": "mayā varṣasahasrāṇi caritvā duścaraṃ tapaḥ teṣu teṣv avakāśeṣu svayambhūḥ paritoṣitaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 023"}
{"quote": "tasyaiva tapaso vyuṣṭyā prasādāc ca svayambhuvaḥ nāsurebhyo na devebhyo bhayaṃ mama kadā cana", "category": "Epic, Ramayana", "book": "Ramayana", "position": "Kanda 6, Sarga 080, Verse 024"}
{"quote": "kavacaṃ brahmadattaṃ me yad ādityasamaprabham devāsuravimardeṣu na bhinnaṃ vajraśaktibhiḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 025"}
{"quote": "tena mām adya saṃyuktaṃ rathastham iha saṃyuge pratīyāt ko 'dya mām ājau sākṣād api puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 026"}
{"quote": "yat tadābhiprasannena saśaraṃ kārmukaṃ mahat devāsuravimardeṣu mama dattaṃ svayambhuvā", "category": "Epic, Ramayana", "book": "Ramayana", "position": "Kanda 6, Sarga 080, Verse 027"}
{"quote": "adya tūryaśatair bhīmaṃ dhanur utthāpyatāṃ mahat rāmalakṣmaṇayor eva vadhāya paramāhave", "category": "Epic, Ramayana", "book": "Ramayana", "position": "Kanda 6, Sarga 080, Verse 028"}
{"quote": "sa putravadhasaṃtaptaḥ śūraḥ krodhavaśaṃ gataḥ samīkṣya rāvaṇo buddhyā sītāṃ hantuṃ vyavasyata", "category": "Epic, Ramayana", "book": "Ramayana", "position": "Kanda 6, Sarga 080, Verse 029"}
{"quote": "pratyavekṣya tu tāmrākṣaḥ sughoro ghoradarśanān dīno dīnasvarān sarvāṃs tān uvāca niśācarān", "category": "Epic, Ramayana", "book": "Ramayana", "position": "Kanda 6, Sarga 080, Verse 030"}
{"quote": "māyayā mama vatsena vañcanārthaṃ vanaukasām kiṃ cid eva hataṃ tatra sīteyam iti darśitam", "category": "Epic, Ramayana", "book": "Ramayana", "position": "Kanda 6, Sarga 080, Verse 031"}
{"quote": "tad idaṃ satyam evāhaṃ kariṣye priyam ātmanaḥ vaidehīṃ nāśayiṣyāmi kṣatrabandhum anuvratām ity evam uktvā sacivān khaḍgam āśu parāmṛśat", "category": "Epic, Ramayana", "book": "Ramayana", "position": "Kanda 6, Sarga 080, Verse 032"}
{"quote": "uddhṛtya guṇasaṃpannaṃ vimalāmbaravarcasaṃ niṣpapāta sa vegena sabhāyāḥ sacivair vṛtaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 033"}
{"quote": "rāvaṇaḥ putraśokena bhṛśam ākulacetanaḥ saṃkruddhaḥ khaḍgam ādāya sahasā yatra maithilī", "category": "Epic, Ramayana", "book": "Ramayana", "position": "Kanda 6, Sarga 080, Verse 034"}
{"quote": "vrajantaṃ rākṣasaṃ prekṣya siṃhanādaṃ pracukruśuḥ ūcuś cānyonyam āśliṣya saṃkruddhaṃ prekṣya rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 035"}
{"quote": "adyainaṃ tāv ubhau dṛṣṭvā bhrātarau pravyathiṣyataḥ lokapālā hi catvāraḥ kruddhenānena nirjitāḥ bahavaḥ śatravaś cānye saṃyugeṣv abhipātitāḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 036"}
{"quote": "teṣāṃ saṃjalpamānānām aśokavanikāṃ gatām abhidudrāva vaidehīṃ rāvaṇaḥ krodhamūrchitaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 037"}
{"quote": "vāryamāṇaḥ susaṃkruddhaḥ suhṛdbhir hitabuddhibhiḥ abhyadhāvata saṃkruddhaḥ khe graho rohiṇīm iva", "category": "Epic, Ramayana", "book": "Ramayana", "position": "Kanda 6, Sarga 080, Verse 038"}
{"quote": "maithilī rakṣyamāṇā tu rākṣasībhir aninditā dadarśa rākṣasaṃ kruddhaṃ nistriṃśavaradhāriṇam", "category": "Epic, Ramayana", "book": "Ramayana", "position": "Kanda 6, Sarga 080, Verse 039"}
{"quote": "taṃ niśāmya sanistriṃśaṃ vyathitā janakātmajā nivāryamāṇaṃ bahuśaḥ suhṛdbhir anivartinam", "category": "Epic, Ramayana", "book": "Ramayana", "position": "Kanda 6, Sarga 080, Verse 040"}
{"quote": "yathāyaṃ mām abhikruddhaḥ samabhidravati svayam vadhiṣyati sanāthāṃ mām anāthām iva durmatiḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 041"}
{"quote": "bahuśaś codayām āsa bhartāraṃ mām anuvratām bhāryā bhava ramasyeti pratyākhyāto 'bhavan mayā", "category": "Epic, Ramayana", "book": "Ramayana", "position": "Kanda 6, Sarga 080, Verse 042"}
{"quote": "so 'yaṃ mām anupasthānād vyaktaṃ nairāśyam āgataḥ krodhamohasamāviṣṭo nihantuṃ māṃ samudyataḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 043"}
{"quote": "atha vā tau naravyāghrau bhrātarau rāmalakṣmaṇau mannimittam anāryeṇa samare 'dya nipātitau aho dhin mannimitto 'yaṃ vināśo rājaputrayoḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 044"}
{"quote": "hanūmato hi tadvākyaṃ na kṛtaṃ kṣudrayā mayā yady ahaṃ tasya pṛṣṭhena tadāyāsam aninditā nādyaivam anuśoceyaṃ bhartur aṅkagatā satī", "category": "Epic, Ramayana", "book": "Ramayana", "position": "Kanda 6, Sarga 080, Verse 045"}
{"quote": "manye tu hṛdayaṃ tasyāḥ kausalyāyāḥ phaliṣyati ekaputrā yadā putraṃ vinaṣṭaṃ śroṣyate yudhi", "category": "Epic, Ramayana", "book": "Ramayana", "position": "Kanda 6, Sarga 080, Verse 046"}
{"quote": "sā hi janma ca bālyaṃ ca yauvanaṃ ca mahātmanaḥ dharmakāryāṇi rūpaṃ ca rudatī saṃsramiṣyati", "category": "Epic, Ramayana", "book": "Ramayana", "position": "Kanda 6, Sarga 080, Verse 047"}
{"quote": "nirāśā nihate putre dattvā śrāddham acetanā agnim ārokṣyate nūnam apo vāpi pravekṣyati", "category": "Epic, Ramayana", "book": "Ramayana", "position": "Kanda 6, Sarga 080, Verse 048"}
{"quote": "dhig astu kubjām asatīṃ mantharāṃ pāpaniścayām yannimittam idaṃ duḥkhaṃ kausalyā pratipatsyate", "category": "Epic, Ramayana", "book": "Ramayana", "position": "Kanda 6, Sarga 080, Verse 049"}
{"quote": "ity evaṃ maithilīṃ dṛṣṭvā vilapantīṃ tapasvinīm rohiṇīm iva candreṇa vinā grahavaśaṃ gatām", "category": "Epic, Ramayana", "book": "Ramayana", "position": "Kanda 6, Sarga 080, Verse 050"}
{"quote": "supārśvo nāma medhāvī rāvaṇaṃ rākṣaseśvaram nivāryamāṇaṃ sacivair idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 080, Verse 051"}
{"quote": "kathaṃ nāma daśagrīva sākṣād vaiśravaṇānuja hantum icchasi vaidehīṃ krodhād dharmam apāsya hi", "category": "Epic, Ramayana", "book": "Ramayana", "position": "Kanda 6, Sarga 080, Verse 052"}
{"quote": "veda vidyāvrata snātaḥ svadharmanirataḥ sadā striyāḥ kasmād vadhaṃ vīra manyase rākṣaseśvara", "category": "Epic, Ramayana", "book": "Ramayana", "position": "Kanda 6, Sarga 080, Verse 053"}
{"quote": "maithilīṃ rūpasaṃpannāṃ pratyavekṣasva pārthiva tvam eva tu sahāsmābhī rāghave krodham utsṛja", "category": "Epic, Ramayana", "book": "Ramayana", "position": "Kanda 6, Sarga 080, Verse 054"}
{"quote": "abhyutthānaṃ tvam adyaiva kṛṣṇapakṣacaturdaśīm kṛtvā niryāhy amāvāsyāṃ vijayāya balair vṛtaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 055"}
{"quote": "śūro dhīmān rathī khaḍgī rathapravaram āsthitaḥ hatvā dāśarathiṃ rāmaṃ bhavān prāpsyati maithilīm", "category": "Epic, Ramayana", "book": "Ramayana", "position": "Kanda 6, Sarga 080, Verse 056"}
{"quote": "sa tad durātmā suhṛdā niveditaṃ vacaḥ sudharmyaṃ pratigṛhya rāvaṇaḥ gṛhaṃ jagāmātha tataś ca vīryavān punaḥ sabhāṃ ca prayayau suhṛdvṛtaḥ", "category": "Epic, Ramayana", "book": "Ramayana", "position": "Kanda 6, Sarga 080, Verse 057"}
{"quote": "sa praviśya sabhāṃ rājā dīnaḥ paramaduḥkhitaḥ niṣasādāsane mukhye siṃhaḥ kruddha iva śvasan", "category": "Epic, Ramayana", "book": "Ramayana", "position": "Kanda 6, Sarga 081, Verse 001"}
{"quote": "abravīc ca tadā sarvān balamukhyān mahābalaḥ rāvaṇaḥ prāñjalīn vākyaṃ putravyasanakarśitaḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 002"}
{"quote": "sarve bhavantaḥ sarveṇa hastyaśvena samāvṛtāḥ niryāntu rathasaṃghaiś ca pādātaiś copaśobhitāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 003"}
{"quote": "ekaṃ rāmaṃ parikṣipya samare hantum arhatha prahṛṣṭā śaravarṣeṇa prāvṛṭkāla ivāmbudāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 004"}
{"quote": "atha vāhaṃ śarair tīkṣṇair bhinnagātraṃ mahāraṇe bhavadbhiḥ śvo nihantāsmi rāmaṃ lokasya paśyataḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 005"}
{"quote": "ity evaṃ rākṣasendrasya vākyam ādāya rākṣasāḥ niryayus te rathaiḥ śīghraṃ nāgānīkaiś ca saṃvṛtāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 006"}
{"quote": "sa saṃgrāmo mahābhīmaḥ sūryasyodayanaṃ prati rakṣasāṃ vānarāṇāṃ ca tumulaḥ samapadyata", "category": "Epic, Ramayana", "book": "Ramayana", "position": "Kanda 6, Sarga 081, Verse 007"}
{"quote": "te gadābhir vicitrābhiḥ prāsaiḥ khaḍgaiḥ paraśvadhaiḥ anyonyaṃ samare jaghnus tadā vānararākṣasāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 008"}
{"quote": "mātaṃgarathakūlasya vājimatsyā dhvajadrumāḥ śarīrasaṃghāṭavahāḥ prasasruḥ śoṇitāpagāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 009"}
{"quote": "dhvajavarmarathān aśvān nānāpraharaṇāni ca āplutyāplutya samare vānarendrā babhañjire", "category": "Epic, Ramayana", "book": "Ramayana", "position": "Kanda 6, Sarga 081, Verse 010"}
{"quote": "keśān karṇalalāṭāṃś ca nāsikāś ca plavaṃgamāḥ rakṣasāṃ daśanais tīkṣṇair nakhaiś cāpi vyakartayan", "category": "Epic, Ramayana", "book": "Ramayana", "position": "Kanda 6, Sarga 081, Verse 011"}
{"quote": "ekaikaṃ rākṣasaṃ saṃkhye śataṃ vānarapuṃgavāḥ abhyadhāvanta phalinaṃ vṛkṣaṃ śakunayo yathā", "category": "Epic, Ramayana", "book": "Ramayana", "position": "Kanda 6, Sarga 081, Verse 012"}
{"quote": "tathā gadābhir gurvībhiḥ prāsaiḥ khaḍgaiḥ paraśvadhaiḥ nirjaghnur vānarān ghorān rākṣasāḥ parvatopamāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 013"}
{"quote": "rākṣasair vadhyamānānāṃ vānarāṇāṃ mahācamūḥ śaraṇyaṃ śaraṇaṃ yātā rāmaṃ daśarathātmajam", "category": "Epic, Ramayana", "book": "Ramayana", "position": "Kanda 6, Sarga 081, Verse 014"}
{"quote": "tato rāmo mahātejā dhanur ādāya vīryavān praviśya rākṣasaṃ sainyaṃ śaravarṣaṃ vavarṣa ha", "category": "Epic, Ramayana", "book": "Ramayana", "position": "Kanda 6, Sarga 081, Verse 015"}
{"quote": "praviṣṭaṃ tu tadā rāmaṃ meghāḥ sūryam ivāmbare nābhijagmur mahāghoraṃ nirdahantaṃ śarāgninā", "category": "Epic, Ramayana", "book": "Ramayana", "position": "Kanda 6, Sarga 081, Verse 016"}
{"quote": "kṛtāny eva sughorāṇi rāmeṇa rajanīcarāḥ raṇe rāmasya dadṛśuḥ karmāṇy asukarāṇi ca", "category": "Epic, Ramayana", "book": "Ramayana", "position": "Kanda 6, Sarga 081, Verse 017"}
{"quote": "cālayantaṃ mahānīkaṃ vidhamantaṃ mahārathān dadṛśus te na vai rāmaṃ vātaṃ vanagataṃ yathā", "category": "Epic, Ramayana", "book": "Ramayana", "position": "Kanda 6, Sarga 081, Verse 018"}
{"quote": "chinnaṃ bhinnaṃ śarair dagdhaṃ prabhagnaṃ śastrapīḍitam balaṃ rāmeṇa dadṛśur na ramaṃ śīghrakāriṇam", "category": "Epic, Ramayana", "book": "Ramayana", "position": "Kanda 6, Sarga 081, Verse 019"}
{"quote": "praharantaṃ śarīreṣu na te paśyanti rāghavam indriyārtheṣu tiṣṭhantaṃ bhūtātmānam iva prajāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 020"}
{"quote": "eṣa hanti gajānīkam eṣa hanti mahārathān eṣa hanti śarais tīkṣṇaiḥ padātīn vājibhiḥ saha", "category": "Epic, Ramayana", "book": "Ramayana", "position": "Kanda 6, Sarga 081, Verse 021"}
{"quote": "iti te rākṣasāḥ sarve rāmasya sadṛśān raṇe anyonyakupitā jaghnuḥ sādṛśyād rāghavasya te", "category": "Epic, Ramayana", "book": "Ramayana", "position": "Kanda 6, Sarga 081, Verse 022"}
{"quote": "na te dadṛśire rāmaṃ dahantam arivāhinīm mohitāḥ paramāstreṇa gāndharveṇa mahātmanā", "category": "Epic, Ramayana", "book": "Ramayana", "position": "Kanda 6, Sarga 081, Verse 023"}
{"quote": "te tu rāmasahasrāṇi raṇe paśyanti rākṣasāḥ punaḥ paśyanti kākutstham ekam eva mahāhave", "category": "Epic, Ramayana", "book": "Ramayana", "position": "Kanda 6, Sarga 081, Verse 024"}
{"quote": "bhramantīṃ kāñcanīṃ koṭiṃ kārmukasya mahātmanaḥ alātacakrapratimāṃ dadṛśus te na rāghavam", "category": "Epic, Ramayana", "book": "Ramayana", "position": "Kanda 6, Sarga 081, Verse 025"}
{"quote": "śarīranābhi sattvārciḥ śarīraṃ nemikārmukam jyāghoṣatalanirghoṣaṃ tejobuddhiguṇaprabham", "category": "Epic, Ramayana", "book": "Ramayana", "position": "Kanda 6, Sarga 081, Verse 026"}
{"quote": "divyāstraguṇaparyantaṃ nighnantaṃ yudhi rākṣasān dadṛśū rāmacakraṃ tat kālacakram iva prajāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 027"}
{"quote": "anīkaṃ daśasāhasraṃ rathānāṃ vātaraṃhasām aṣṭādaśasahasrāṇi kuñjarāṇāṃ tarasvinām", "category": "Epic, Ramayana", "book": "Ramayana", "position": "Kanda 6, Sarga 081, Verse 028"}
{"quote": "caturdaśasahasrāṇi sārohāṇāṃ ca vājinām pūrṇe śatasahasre dve rākṣasānāṃ padātinām", "category": "Epic, Ramayana", "book": "Ramayana", "position": "Kanda 6, Sarga 081, Verse 029"}
{"quote": "divasasyāṣṭame bhāge śarair agniśikhopamaiḥ hatāny ekena rāmeṇa rakṣasāṃ kāmarūpiṇām", "category": "Epic, Ramayana", "book": "Ramayana", "position": "Kanda 6, Sarga 081, Verse 030"}
{"quote": "te hatāśvā hatarathāḥ śrāntā vimathitadhvajāḥ abhipetuḥ purīṃ laṅkāṃ hataśeṣā niśācarāḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 031"}
{"quote": "hatair gajapadāty aśvais tad babhūva raṇājiram ākrīḍabhūmī rudrasya kruddhasyeva pinākinaḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 032"}
{"quote": "tato devāḥ sagandharvāḥ siddhāś ca paramarṣayaḥ sādhu sādhv iti rāmasya tat karma samapūjayan", "category": "Epic, Ramayana", "book": "Ramayana", "position": "Kanda 6, Sarga 081, Verse 033"}
{"quote": "abravīc ca tadā rāmaḥ sugrīvaṃ pratyanantaram etad astrabalaṃ divyaṃ mama vā tryambakasya vā", "category": "Epic, Ramayana", "book": "Ramayana", "position": "Kanda 6, Sarga 081, Verse 034"}
{"quote": "nihatya tāṃ rākṣasavāhinīṃ tu rāmas tadā śakrasamo mahātmā astreṣu śastreṣu jitaklamaś ca saṃstūyate devagaṇaiḥ prahṛṣṭaiḥ", "category": "Epic, Ramayana", "book": "Ramayana", "position": "Kanda 6, Sarga 081, Verse 035"}
{"quote": "tāni nāgasahasrāṇi sārohāṇāṃ ca vājinām rathānāṃ cāgnivarṇānāṃ sadhvajānāṃ sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 001"}
{"quote": "rākṣasānāṃ sahasrāṇi gadāparighayodhinām kāñcanadhvajacitrāṇāṃ śūrāṇāṃ kāmarūpiṇām", "category": "Epic, Ramayana", "book": "Ramayana", "position": "Kanda 6, Sarga 082, Verse 002"}
{"quote": "nihatāni śarais tīkṣṇais taptakāñcanabhūṣaṇaiḥ rāvaṇena prayuktāni rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 6, Sarga 082, Verse 003"}
{"quote": "dṛṣṭvā śrutvā ca saṃbhrāntā hataśeṣā niśācarāḥ rākṣasyaś ca samāgamya dīnāś cintāpariplutāḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 004"}
{"quote": "vidhavā hataputrāś ca krośantyo hatabāndhavāḥ rākṣasyaḥ saha saṃgamya duḥkhārtāḥ paryadevayan", "category": "Epic, Ramayana", "book": "Ramayana", "position": "Kanda 6, Sarga 082, Verse 005"}
{"quote": "kathaṃ śūrpaṇakhā vṛddhā karālā nirṇatodarī āsasāda vane rāmaṃ kandarpam iva rūpiṇam", "category": "Epic, Ramayana", "book": "Ramayana", "position": "Kanda 6, Sarga 082, Verse 006"}
{"quote": "sukumāraṃ mahāsattvaṃ sarvabhūtahite ratam taṃ dṛṣṭvā lokavadhyā sā hīnarūpā prakāmitā", "category": "Epic, Ramayana", "book": "Ramayana", "position": "Kanda 6, Sarga 082, Verse 007"}
{"quote": "kathaṃ sarvaguṇair hīnā guṇavantaṃ mahaujasaṃ sumukhaṃ durmukhī rāmaṃ kāmayām āsa rākṣasī", "category": "Epic, Ramayana", "book": "Ramayana", "position": "Kanda 6, Sarga 082, Verse 008"}
{"quote": "janasyāsyālpabhāgyatvāt palinī śvetamūrdhajā akāryam apahāsyaṃ ca sarvalokavigarhitam", "category": "Epic, Ramayana", "book": "Ramayana", "position": "Kanda 6, Sarga 082, Verse 009"}
{"quote": "rākṣasānāṃ vināśāya dūṣaṇasya kharasya ca cakārāpratirūpā sā rāghavasya pradharṣaṇam", "category": "Epic, Ramayana", "book": "Ramayana", "position": "Kanda 6, Sarga 082, Verse 010"}
{"quote": "tan nimittam idaṃ vairaṃ rāvaṇena kṛtaṃ mahat vadhāya nītā sā sītā daśagrīveṇa rakṣasā", "category": "Epic, Ramayana", "book": "Ramayana", "position": "Kanda 6, Sarga 082, Verse 011"}
{"quote": "na ca sītāṃ daśagrīvaḥ prāpnoti janakātmajām baddhaṃ balavatā vairam akṣayaṃ rāghaveṇa ha", "category": "Epic, Ramayana", "book": "Ramayana", "position": "Kanda 6, Sarga 082, Verse 012"}
{"quote": "vaidehīṃ prārthayānaṃ taṃ virādhaṃ prekṣya rākṣasaṃ hatam ekena rāmeṇa paryāptaṃ tannidarśanam", "category": "Epic, Ramayana", "book": "Ramayana", "position": "Kanda 6, Sarga 082, Verse 013"}
{"quote": "caturdaśasahasrāṇi rakṣasāṃ bhīmakarmaṇām nihatāni janasthāne śarair agniśikhopamaiḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 014"}
{"quote": "kharaś ca nihataḥ saṃkhye dūṣaṇas triśirās tathā śarair ādityasaṃkāśaiḥ paryāptaṃ tannidarśanam", "category": "Epic, Ramayana", "book": "Ramayana", "position": "Kanda 6, Sarga 082, Verse 015"}
{"quote": "hato yojanabāhuś ca kabandho rudhirāśanaḥ krodhārto vinadan so 'tha paryāptaṃ tannidarśanam", "category": "Epic, Ramayana", "book": "Ramayana", "position": "Kanda 6, Sarga 082, Verse 016"}
{"quote": "jaghāna balinaṃ rāmaḥ sahasranayanātmajam bālinaṃ meghasaṃkāśaṃ paryāptaṃ tannidarśanam", "category": "Epic, Ramayana", "book": "Ramayana", "position": "Kanda 6, Sarga 082, Verse 017"}
{"quote": "ṛśyamūke vasañ śaile dīno bhagnamanorathaḥ sugrīvaḥ sthāpito rājye paryāptaṃ tannidarśanam", "category": "Epic, Ramayana", "book": "Ramayana", "position": "Kanda 6, Sarga 082, Verse 018"}
{"quote": "dharmārthasahitaṃ vākyaṃ sarveṣāṃ rakṣasāṃ hitam yuktaṃ vibhīṣaṇenoktaṃ mohāt tasya na rocate", "category": "Epic, Ramayana", "book": "Ramayana", "position": "Kanda 6, Sarga 082, Verse 019"}
{"quote": "vibhīṣaṇavacaḥ kuryād yadi sma dhanadānujaḥ śmaśānabhūtā duḥkhārtā neyaṃ laṅkā purī bhavet", "category": "Epic, Ramayana", "book": "Ramayana", "position": "Kanda 6, Sarga 082, Verse 020"}
{"quote": "kumbhakarṇaṃ hataṃ śrutvā rāghaveṇa mahābalam priyaṃ cendrajitaṃ putraṃ rāvaṇo nāvabudhyate", "category": "Epic, Ramayana", "book": "Ramayana", "position": "Kanda 6, Sarga 082, Verse 021"}
{"quote": "mama putro mama bhrātā mama bhartā raṇe hataḥ ity evaṃ śrūyate śabdo rākṣasānāṃ kule kule", "category": "Epic, Ramayana", "book": "Ramayana", "position": "Kanda 6, Sarga 082, Verse 022"}
{"quote": "rathāś cāśvāś ca nāgāś ca hatāḥ śatasahasraśaḥ raṇe rāmeṇa śūreṇa rākṣasāś ca padātayaḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 023"}
{"quote": "rudro vā yadi vā viṣṇur mahendro vā śatakratuḥ hanti no rāmarūpeṇa yadi vā svayam antakaḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 024"}
{"quote": "hatapravīrā rāmeṇa nirāśā jīvite vayam apaśyantyo bhayasyāntam anāthā vilapāmahe", "category": "Epic, Ramayana", "book": "Ramayana", "position": "Kanda 6, Sarga 082, Verse 025"}
{"quote": "rāmahastād daśagrīvaḥ śūro dattavaro yudhi idaṃ bhayaṃ mahāghoram utpannaṃ nāvabudhyate", "category": "Epic, Ramayana", "book": "Ramayana", "position": "Kanda 6, Sarga 082, Verse 026"}
{"quote": "na devā na ca gandharvā na piśācā na rākṣasāḥ upasṛṣṭaṃ paritrātuṃ śaktā rāmeṇa saṃyuge", "category": "Epic, Ramayana", "book": "Ramayana", "position": "Kanda 6, Sarga 082, Verse 027"}
{"quote": "utpātāś cāpi dṛśyante rāvaṇasya raṇe raṇe kathayiṣyanti rāmeṇa rāvaṇasya nibarhaṇam", "category": "Epic, Ramayana", "book": "Ramayana", "position": "Kanda 6, Sarga 082, Verse 028"}
{"quote": "pitāmahena prītena devadānavarākṣasaiḥ rāvaṇasyābhayaṃ dattaṃ mānuṣebhyo na yācitam", "category": "Epic, Ramayana", "book": "Ramayana", "position": "Kanda 6, Sarga 082, Verse 029"}
{"quote": "tad idaṃ mānuṣān manye prāptaṃ niḥsaṃśayaṃ bhayam jīvitāntakaraṃ ghoraṃ rakṣasāṃ rāvaṇasya ca", "category": "Epic, Ramayana", "book": "Ramayana", "position": "Kanda 6, Sarga 082, Verse 030"}
{"quote": "pīḍyamānās tu balinā varadānena rakṣasā dīptais tapobhir vibudhāḥ pitāmaham apūjayan", "category": "Epic, Ramayana", "book": "Ramayana", "position": "Kanda 6, Sarga 082, Verse 031"}
{"quote": "devatānāṃ hitārthāya mahātmā vai pitāmahaḥ uvāca devatāḥ sarvā idaṃ tuṣṭo mahad vacaḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 032"}
{"quote": "adya prabhṛti lokāṃs trīn sarve dānavarākṣasāḥ bhayena prāvṛtā nityaṃ vicariṣyanti śāśvatam", "category": "Epic, Ramayana", "book": "Ramayana", "position": "Kanda 6, Sarga 082, Verse 033"}
{"quote": "daivatais tu samāgamya sarvaiś cendrapurogamaiḥ vṛṣadhvajas tripurahā mahādevaḥ prasāditaḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 034"}
{"quote": "prasannas tu mahādevo devān etad vaco 'bravīt utpatsyati hitārthaṃ vo nārī rakṣaḥkṣayāvahā", "category": "Epic, Ramayana", "book": "Ramayana", "position": "Kanda 6, Sarga 082, Verse 035"}
{"quote": "eṣā devaiḥ prayuktā tu kṣud yathā dānavān purā bhakṣayiṣyati naḥ sītā rākṣasaghnī sarāvaṇān", "category": "Epic, Ramayana", "book": "Ramayana", "position": "Kanda 6, Sarga 082, Verse 036"}
{"quote": "rāvaṇasyāpanītena durvinītasya durmateḥ ayaṃ niṣṭānako ghoraḥ śokena samabhiplutaḥ", "category": "Epic, Ramayana", "book": "Ramayana", "position": "Kanda 6, Sarga 082, Verse 037"}
{"quote": "taṃ na paśyāmahe loke yo naḥ śaraṇado bhavet rāghaveṇopasṛṣṭānāṃ kāleneva yugakṣaye", "category": "Epic, Ramayana", "book": "Ramayana", "position": "Kanda 6, Sarga 082, Verse 038"}
{"quote": "itīva sarvā rajanīcarastriyaḥ parasparaṃ saṃparirabhya bāhubhiḥ viṣedur ārtātibhayābhipīḍitā vinedur uccaiś ca tadā sudāruṇam", "category": "Epic, Ramayana", "book": "Ramayana", "position": "Kanda 6, Sarga 082, Verse 039"}
{"quote": "ārtānāṃ rākṣasīnāṃ tu laṅkāyāṃ vai kule kule rāvaṇaḥ karuṇaṃ śabdaṃ śuśrāva pariveditam", "category": "Epic, Ramayana", "book": "Ramayana", "position": "Kanda 6, Sarga 083, Verse 001"}
{"quote": "sa tu dīrghaṃ viniśvasya muhūrtaṃ dhyānam āsthitaḥ babhūva paramakruddho rāvaṇo bhīmadarśanaḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 002"}
{"quote": "saṃdaśya daśanair oṣṭhaṃ krodhasaṃraktalocanaḥ rākṣasair api durdarśaḥ kālāgnir iva mūrchitaḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 003"}
{"quote": "uvāca ca samīpasthān rākṣasān rākṣaseśvaraḥ bhayāvyaktakathāṃs tatra nirdahann iva cakṣuṣā", "category": "Epic, Ramayana", "book": "Ramayana", "position": "Kanda 6, Sarga 083, Verse 004"}
{"quote": "mahodaraṃ mahāpārśvaṃ virūpākṣaṃ ca rākṣasaṃ śīghraṃ vadata sainyāni niryāteti mamājñayā", "category": "Epic, Ramayana", "book": "Ramayana", "position": "Kanda 6, Sarga 083, Verse 005"}
{"quote": "tasya tad vacanaṃ śrutvā rākṣasās te bhayārditāḥ codayām āsur avyagrān rākṣasāṃs tān nṛpājñayā", "category": "Epic, Ramayana", "book": "Ramayana", "position": "Kanda 6, Sarga 083, Verse 006"}
{"quote": "te tu sarve tathety uktvā rākṣasā ghoradarśanāḥ kṛtasvastyayanāḥ sarve rāvaṇābhimukhā yayuḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 007"}
{"quote": "pratipūjya yathānyāyaṃ rāvaṇaṃ te mahārathāḥ tasthuḥ prāñjalayaḥ sarve bhartur vijayakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 008"}
{"quote": "athovāca prahasyaitān rāvaṇaḥ krodhamūrchitaḥ mahodaramahāpārśvau virūpākṣaṃ ca rākṣasaṃ", "category": "Epic, Ramayana", "book": "Ramayana", "position": "Kanda 6, Sarga 083, Verse 009"}
{"quote": "adya bāṇair dhanurmuktair yugāntādityasaṃnibhaiḥ rāghavaṃ lakṣmaṇaṃ caiva neṣyāmi yamasādhanam", "category": "Epic, Ramayana", "book": "Ramayana", "position": "Kanda 6, Sarga 083, Verse 010"}
{"quote": "kharasya kumbhakarṇasya prahastendrajitos tathā kariṣyāmi pratīkāram adya śatruvadhād aham", "category": "Epic, Ramayana", "book": "Ramayana", "position": "Kanda 6, Sarga 083, Verse 011"}
{"quote": "naivāntarikṣaṃ na diśo na nadyo nāpi sāgaraḥ prakāśatvaṃ gamiṣyanti madbāṇajaladāvṛtāḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 012"}
{"quote": "adya vānarayūthānāṃ tāni yūthāni bhāgaśaḥ dhanuḥsamudrād udbhūtair mathiṣyāmi śarormibhiḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 013"}
{"quote": "vyākośapadmacakrāṇi padmakesaravarcasām adya yūthataṭākāni gajavat pramathāmy aham", "category": "Epic, Ramayana", "book": "Ramayana", "position": "Kanda 6, Sarga 083, Verse 014"}
{"quote": "saśarair adya vadanaiḥ saṃkhye vānarayūthapāḥ maṇḍayiṣyanti vasudhāṃ sanālair iva paṅkalaiḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 015"}
{"quote": "adya yuddhapracaṇḍānāṃ harīṇāṃ drumayodhinām muktenaikeṣuṇā yuddhe bhetsyāmi ca śataṃśatam", "category": "Epic, Ramayana", "book": "Ramayana", "position": "Kanda 6, Sarga 083, Verse 016"}
{"quote": "hato bhartā hato bhrātā yāsāṃ ca tanayā hatāḥ vadhenādya ripos tāsāṃ karmomy asrapramārjanam", "category": "Epic, Ramayana", "book": "Ramayana", "position": "Kanda 6, Sarga 083, Verse 017"}
{"quote": "adya madbāṇanirbhinnaiḥ prakīrṇair gatacetanaiḥ karomi vānarair yuddhe yatnāvekṣyatalāṃ mahīm", "category": "Epic, Ramayana", "book": "Ramayana", "position": "Kanda 6, Sarga 083, Verse 018"}
{"quote": "adya gomāyavo gṛdhrā ye ca māṃsāśino 'pare sarvāṃs tāṃs tarpayiṣyāmi śatrumāṃsaiḥ śarārditaiḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 019"}
{"quote": "kalpyatāṃ me rathaśīghraṃ kṣipram ānīyatāṃ dhanuḥ anuprayāntu māṃ yuddhe ye 'vaśiṣṭā niśācarāḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 020"}
{"quote": "tasya tad vacanaṃ śrutvā mahāpārśvo 'bravīd vacaḥ balādhyakṣān sthitāṃs tatra balaṃ saṃtvaryatām iti", "category": "Epic, Ramayana", "book": "Ramayana", "position": "Kanda 6, Sarga 083, Verse 021"}
{"quote": "balādhyakṣās tu saṃrabdhā rākṣasāṃs tān gṛhād gṛhāt codayantaḥ pariyayur laṅkāṃ laghuparākramāḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 022"}
{"quote": "tato muhūrtān niṣpetū rākṣasā bhīmavikramāḥ nardanto bhīmavadanā nānāpraharaṇair bhujaiḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 023"}
{"quote": "asibhiḥ paṭṭasaiḥ śūlair galābhir musalair halaiḥ śaktibhis tīkṣṇadhārābhir mahadbhiḥ kūṭamudgaraiḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 024"}
{"quote": "yaṣṭibhir vimalaiś cakrair niśitaiś ca paraśvadhaiḥ bhiṇḍipālaiḥ śataghnībhir anyaiś cāpi varāyudhaiḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 025"}
{"quote": "athānayan balādhyakṣāś catvāro rāvaṇājñayā drutaṃ sūtasamāyuktaṃ yuktāṣṭaturagaṃ ratham", "category": "Epic, Ramayana", "book": "Ramayana", "position": "Kanda 6, Sarga 083, Verse 026"}
{"quote": "āruroha rathaṃ divyaṃ dīpyamānaṃ svatejasā rāvaṇaḥ sattvagāmbhīryād dārayann iva medinīm", "category": "Epic, Ramayana", "book": "Ramayana", "position": "Kanda 6, Sarga 083, Verse 027"}
{"quote": "rāvaṇenābhyanujñātau mahāpārśvamahodarau virūpākṣaś ca durdharṣo rathān āruruhus tadā", "category": "Epic, Ramayana", "book": "Ramayana", "position": "Kanda 6, Sarga 083, Verse 028"}
{"quote": "te tu hṛṣṭā vinardanto bhindanta iva medinīm nādaṃ ghoraṃ vimuñcanto niryayur jayakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 029"}
{"quote": "tato yuddhāya tejasvī rakṣogaṇabalair vṛtaḥ niryayāv udyatadhanuḥ kālāntakayamomapaḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 030"}
{"quote": "tataḥ prajavanāśvena rathena sa mahārathaḥ dvāreṇa niryayau tena yatra tau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 083, Verse 031"}
{"quote": "tato naṣṭaprabhaḥ sūryo diśaś ca timirāvṛtāḥ dvijāś ca nedur ghorāś ca saṃcacāla ca medinī", "category": "Epic, Ramayana", "book": "Ramayana", "position": "Kanda 6, Sarga 083, Verse 032"}
{"quote": "vavarṣa rudhiraṃ devaś caskhaluś ca turaṃgamāḥ dhvajāgre nyapatad gṛdhro vineduś cāśivaṃ śivāḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 033"}
{"quote": "nayanaṃ cāsphurad vāmaṃ savyo bāhur akampata vivarṇavadanaś cāsīt kiṃ cid abhraśyata svaraḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 034"}
{"quote": "tato niṣpatato yuddhe daśagrīvasya rakṣasaḥ raṇe nidhanaśaṃsīni rūpāṇy etāni jajñire", "category": "Epic, Ramayana", "book": "Ramayana", "position": "Kanda 6, Sarga 083, Verse 035"}
{"quote": "antarikṣāt papātolkā nirghātasamanisvanā vinedur aśivaṃ gṛdhrā vāyasair anunāditāḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 036"}
{"quote": "etān acintayan ghorān utpātān samupasthitān niryayau rāvaṇo mohād vadhārthī kālacoditaḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 037"}
{"quote": "teṣāṃ tu rathaghoṣeṇa rākṣasānāṃ mahātmanām vānarāṇām api camūr yuddhāyaivābhyavartata", "category": "Epic, Ramayana", "book": "Ramayana", "position": "Kanda 6, Sarga 083, Verse 038"}
{"quote": "teṣāṃ sutumulaṃ yuddhaṃ babhūva kapirakṣasām anyonyam āhvayānānāṃ kruddhānāṃ jayam icchatām", "category": "Epic, Ramayana", "book": "Ramayana", "position": "Kanda 6, Sarga 083, Verse 039"}
{"quote": "tataḥ kruddho daśagrīvaḥ śaraiḥ kāñcanabhūṣaṇaiḥ vānarāṇām anīkeṣu cakāra kadanaṃ mahat", "category": "Epic, Ramayana", "book": "Ramayana", "position": "Kanda 6, Sarga 083, Verse 040"}
{"quote": "nikṛttaśirasaḥ ke cid rāvaṇena valīmukhāḥ nirucchvāsā hatāḥ ke cit ke cit pārśveṣu dāritāḥ ke cid vibhinnaśirasaḥ ke cic cakṣurvivarjitāḥ", "category": "Epic, Ramayana", "book": "Ramayana", "position": "Kanda 6, Sarga 083, Verse 041"}
{"quote": "daśānanaḥ krodhavivṛttanetro yato yato 'bhyeti rathena saṃkhye tatas tatas tasya śarapravegaṃ soḍhuṃ na śekur hariyūthapās te", "category": "Epic, Ramayana", "book": "Ramayana", "position": "Kanda 6, Sarga 083, Verse 042"}
{"quote": "tathā taiḥ kṛttagātrais tu daśagrīveṇa mārgaṇaiḥ babhūva vasudhā tatra prakīrṇā haribhir vṛtā", "category": "Epic, Ramayana", "book": "Ramayana", "position": "Kanda 6, Sarga 084, Verse 001"}
{"quote": "rāvaṇasyāprasahyaṃ taṃ śarasaṃpātam ekataḥ na śekuḥ sahituṃ dīptaṃ pataṃgā iva pāvakam", "category": "Epic, Ramayana", "book": "Ramayana", "position": "Kanda 6, Sarga 084, Verse 002"}
{"quote": "te 'rditā niśitair bāṇaiḥ krośanto vipradudruvuḥ pāvakārciḥsamāviṣṭā dahyamānā yathā gajāḥ", "category": "Epic, Ramayana", "book": "Ramayana", "position": "Kanda 6, Sarga 084, Verse 003"}
{"quote": "plavaṃgānām anīkāni mahābhrāṇīva mārutaḥ sa yayau samare tasmin vidhaman rāvaṇaḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 084, Verse 004"}
{"quote": "kadanaṃ tarasā kṛtvā rākṣasendro vanaukasām āsasāda tato yuddhe rāghavaṃ tvaritas tadā", "category": "Epic, Ramayana", "book": "Ramayana", "position": "Kanda 6, Sarga 084, Verse 005"}
{"quote": "sugrīvas tān kapīn dṛṣṭvā bhagnān vidravato raṇe gulme suṣeṇaṃ nikṣipya cakre yuddhe drutaṃ manaḥ", "category": "Epic, Ramayana", "book": "Ramayana", "position": "Kanda 6, Sarga 084, Verse 006"}
{"quote": "ātmanaḥ sadṛśaṃ vīraṃ sa taṃ nikṣipya vānaram sugrīvo 'bhimukhaḥ śatruṃ pratasthe pādapāyudhaḥ", "category": "Epic, Ramayana", "book": "Ramayana", "position": "Kanda 6, Sarga 084, Verse 007"}
{"quote": "pārśvataḥ pṛṣṭhataś cāsya sarve yūthādhipāḥ svayam anujahrur mahāśailān vividhāṃś ca mahādrumān", "category": "Epic, Ramayana", "book": "Ramayana", "position": "Kanda 6, Sarga 084, Verse 008"}
{"quote": "sa nadan yudhi sugrīvaḥ svareṇa mahatā mahān pātayan vividhāṃś cānyāñ jaghānottamarākṣasān", "category": "Epic, Ramayana", "book": "Ramayana", "position": "Kanda 6, Sarga 084, Verse 009"}
{"quote": "mamarda ca mahākāyo rākṣasān vānareśvaraḥ yugāntasamaye vāyuḥ pravṛddhān agamān iva", "category": "Epic, Ramayana", "book": "Ramayana", "position": "Kanda 6, Sarga 084, Verse 010"}
{"quote": "rākṣasānām anīkeṣu śailavarṣaṃ vavarṣa ha aśmavarṣaṃ yathā meghaḥ pakṣisaṃgheṣu kānane", "category": "Epic, Ramayana", "book": "Ramayana", "position": "Kanda 6, Sarga 084, Verse 011"}
{"quote": "kapirājavimuktais taiḥ śailavarṣais tu rākṣasāḥ vikīrṇaśirasaḥ petur nikṛttā iva parvatāḥ", "category": "Epic, Ramayana", "book": "Ramayana", "position": "Kanda 6, Sarga 084, Verse 012"}
{"quote": "atha saṃkṣīyamāṇeṣu rākṣaseṣu samantataḥ sugrīveṇa prabhagneṣu patatsu vinadatsu ca", "category": "Epic, Ramayana", "book": "Ramayana", "position": "Kanda 6, Sarga 084, Verse 013"}
{"quote": "virūpākṣaḥ svakaṃ nāma dhanvī viśrāvya rākṣasaḥ rathād āplutya durdharṣo gajaskandham upāruhat", "category": "Epic, Ramayana", "book": "Ramayana", "position": "Kanda 6, Sarga 084, Verse 014"}
{"quote": "sa taṃ dviradam āruhya virūpākṣo mahārathaḥ vinadan bhīmanirhrālaṃ vānarān abhyadhāvata", "category": "Epic, Ramayana", "book": "Ramayana", "position": "Kanda 6, Sarga 084, Verse 015"}
{"quote": "sugrīve sa śarān ghorān visasarja camūmukhe sthāpayām āsā codvignān rākṣasān saṃpraharṣayan", "category": "Epic, Ramayana", "book": "Ramayana", "position": "Kanda 6, Sarga 084, Verse 016"}
{"quote": "so 'tividdhaḥ śitair bāṇaiḥ kapīndras tena rakṣasā cukrodha ca mahākrodho vadhe cāsya mano dadhe", "category": "Epic, Ramayana", "book": "Ramayana", "position": "Kanda 6, Sarga 084, Verse 017"}
{"quote": "tataḥ pādapam uddhṛtya śūraḥ saṃpradhane hariḥ abhipatya jaghānāsya pramukhe taṃ mahāgajam", "category": "Epic, Ramayana", "book": "Ramayana", "position": "Kanda 6, Sarga 084, Verse 018"}
{"quote": "sa tu prahārābhihataḥ sugrīveṇa mahāgajaḥ apāsarpad dhanurmātraṃ niṣasāda nanāda ca", "category": "Epic, Ramayana", "book": "Ramayana", "position": "Kanda 6, Sarga 084, Verse 019"}
{"quote": "gajāt tu mathitāt tūrṇam apakramya sa vīryavān rākṣaso 'bhimukhaḥ śatruṃ pratyudgamya tataḥ kapim", "category": "Epic, Ramayana", "book": "Ramayana", "position": "Kanda 6, Sarga 084, Verse 020"}
{"quote": "ārṣabhaṃ carmakhaḍgaṃ ca pragṛhya laghuvikramaḥ bhartsayann iva sugrīvam āsasāda vyavasthitam", "category": "Epic, Ramayana", "book": "Ramayana", "position": "Kanda 6, Sarga 084, Verse 021"}
{"quote": "sa hi tasyābhisaṃkruddhaḥ pragṛhya mahatīṃ śilām virūpākṣāya cikṣepa sugrīvo jaladopamām", "category": "Epic, Ramayana", "book": "Ramayana", "position": "Kanda 6, Sarga 084, Verse 022"}
{"quote": "sa tāṃ śilām āpatantīṃ dṛṣṭvā rākṣasapuṃgavaḥ apakramya suvikrāntaḥ khaḍgena prāharat tadā", "category": "Epic, Ramayana", "book": "Ramayana", "position": "Kanda 6, Sarga 084, Verse 023"}
{"quote": "tena khaḍgena saṃkruddhaḥ sugrīvasya camūmukhe kavacaṃ pātayām āsa sa khaḍgābhihato 'patat", "category": "Epic, Ramayana", "book": "Ramayana", "position": "Kanda 6, Sarga 084, Verse 024"}
{"quote": "sa samutthāya patitaḥ kapis tasya vyasarjayat talaprahāram aśaneḥ samānaṃ bhīmanisvanam", "category": "Epic, Ramayana", "book": "Ramayana", "position": "Kanda 6, Sarga 084, Verse 025"}
{"quote": "talaprahāraṃ tad rakṣaḥ sugrīveṇa samudyatam naipuṇyān mocayitvainaṃ muṣṭinorasy atāḍayat", "category": "Epic, Ramayana", "book": "Ramayana", "position": "Kanda 6, Sarga 084, Verse 026"}
{"quote": "tatas tu saṃkruddhataraḥ sugrīvo vānareśvaraḥ mokṣitaṃ cātmano dṛṣṭvā prahāraṃ tena rakṣasā", "category": "Epic, Ramayana", "book": "Ramayana", "position": "Kanda 6, Sarga 084, Verse 027"}
{"quote": "sa dadarśāntaraṃ tasya virūpākṣasya vānaraḥ tato nyapātayat krodhāc chaṅkhadeśe mahātalam", "category": "Epic, Ramayana", "book": "Ramayana", "position": "Kanda 6, Sarga 084, Verse 028"}
{"quote": "mahendrāśanikalpena talenābhihataḥ kṣitau papāta rudhiraklinnaḥ śoṇitaṃ sa samudvaman", "category": "Epic, Ramayana", "book": "Ramayana", "position": "Kanda 6, Sarga 084, Verse 029"}
{"quote": "vivṛttanayanaṃ krodhāt saphenarudhirāplutam dadṛśus te virūpākṣaṃ virūpākṣataraṃ kṛtam", "category": "Epic, Ramayana", "book": "Ramayana", "position": "Kanda 6, Sarga 084, Verse 030"}
{"quote": "sphurantaṃ parivarjantaṃ pārśvena rudhirokṣitam karuṇaṃ ca vinardāntaṃ dadṛśuḥ kapayo ripum", "category": "Epic, Ramayana", "book": "Ramayana", "position": "Kanda 6, Sarga 084, Verse 031"}
{"quote": "tathā tu tau saṃyati saṃprayuktau tarasvinau vānararākṣasānām balārṇavau sasvanatuḥ sabhīmaṃ mahārṇavau dvāv iva bhinnavelau", "category": "Epic, Ramayana", "book": "Ramayana", "position": "Kanda 6, Sarga 084, Verse 032"}
{"quote": "vināśitaṃ prekṣya virūpanetraṃ mahābalaṃ taṃ haripārthivena balaṃ samastaṃ kapirākṣasānām unmattagaṅgāpratimaṃ babhūva", "category": "Epic, Ramayana", "book": "Ramayana", "position": "Kanda 6, Sarga 084, Verse 033"}
{"quote": "hanyamāne bale tūrṇam anyonyaṃ te mahāmṛdhe sarasīva mahāgharme sūpakṣīṇe babhūvatuḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 001"}
{"quote": "svabalasya vighātena virūpākṣavadhena ca babhūva dviguṇaṃ kruddho rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 002"}
{"quote": "prakṣīṇaṃ tu balaṃ dṛṣṭvā vadhyamānaṃ valīmukhaiḥ babhūvāsya vyathā yuddhe prekṣya daivaviparyayam", "category": "Epic, Ramayana", "book": "Ramayana", "position": "Kanda 6, Sarga 085, Verse 003"}
{"quote": "uvāca ca samīpasthaṃ mahodaram ariṃdamam asmin kāle mahābāho jayāśā tvayi me sthitā", "category": "Epic, Ramayana", "book": "Ramayana", "position": "Kanda 6, Sarga 085, Verse 004"}
{"quote": "jahi śatrucamūṃ vīra darśayādya parākramam bhartṛpiṇḍasya kālo 'yaṃ nirveṣṭuṃ sādhu yudhyatām", "category": "Epic, Ramayana", "book": "Ramayana", "position": "Kanda 6, Sarga 085, Verse 005"}
{"quote": "evam uktas tathety uktvā rākṣasendraṃ mahodaraḥ praviveśārisenāṃ sa pataṃga iva pāvakam", "category": "Epic, Ramayana", "book": "Ramayana", "position": "Kanda 6, Sarga 085, Verse 006"}
{"quote": "tataḥ sa kadanaṃ cakre vānarāṇāṃ mahābalaḥ bhartṛvākyena tejasvī svena vīryeṇa coditaḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 007"}
{"quote": "prabhagnāṃ samare dṛṣṭvā vānarāṇāṃ mahācamūm abhidudrāva sugrīvo mahodaram anantaram", "category": "Epic, Ramayana", "book": "Ramayana", "position": "Kanda 6, Sarga 085, Verse 008"}
{"quote": "pragṛhya vipulāṃ ghorāṃ mahīdharasamāṃ śilām cikṣepa ca mahātejās tad vadhāya harīśvaraḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 009"}
{"quote": "tām āpatantīṃ sahasā śilāṃ dṛṣṭvā mahodaraḥ asaṃbhrāntas tato bāṇair nirbibheda durāsadām", "category": "Epic, Ramayana", "book": "Ramayana", "position": "Kanda 6, Sarga 085, Verse 010"}
{"quote": "rakṣasā tena bāṇaughair nikṛttā sā sahasradhā nipapāta śilā bhūmau gṛdhracakram ivākulam", "category": "Epic, Ramayana", "book": "Ramayana", "position": "Kanda 6, Sarga 085, Verse 011"}
{"quote": "tāṃ tu bhinnāṃ śilāṃ dṛṣṭvā sugrīvaḥ krodhamūrchitaḥ sālam utpāṭya cikṣepa rakṣase raṇamūrdhani śaraiś ca vidadārainaṃ śūraḥ parapuraṃjayaḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 012"}
{"quote": "sa dadarśa tataḥ kruddhaḥ parighaṃ patitaṃ bhuvi āvidhya tu sa taṃ dīptaṃ parighaṃ tasya darśayan parighāgreṇa vegena jaghānāsya hayottamān", "category": "Epic, Ramayana", "book": "Ramayana", "position": "Kanda 6, Sarga 085, Verse 013"}
{"quote": "tasmād dhatahayād vīraḥ so 'vaplutya mahārathāt gadāṃ jagrāha saṃkruddho rākṣaso 'tha mahodaraḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 014"}
{"quote": "gadāparighahastau tau yudhi vīrau samīyatuḥ nardantau govṛṣaprakhyau ghanāv iva savidyutau", "category": "Epic, Ramayana", "book": "Ramayana", "position": "Kanda 6, Sarga 085, Verse 015"}
{"quote": "ājaghāna gadāṃ tasya parigheṇa harīśvaraḥ papāta sa gadodbhinnaḥ parighas tasya bhūtale", "category": "Epic, Ramayana", "book": "Ramayana", "position": "Kanda 6, Sarga 085, Verse 016"}
{"quote": "tato jagrāha tejasvī sugrīvo vasudhātalāt āyasaṃ musalaṃ ghoraṃ sarvato hemabhūṣitam", "category": "Epic, Ramayana", "book": "Ramayana", "position": "Kanda 6, Sarga 085, Verse 017"}
{"quote": "taṃ samudyamya cikṣepa so 'py anyāṃ vyākṣipad gadām bhinnāv anyonyam āsādya petatur dharaṇītale", "category": "Epic, Ramayana", "book": "Ramayana", "position": "Kanda 6, Sarga 085, Verse 018"}
{"quote": "tato bhagnapraharaṇau muṣṭibhyāṃ tau samīyatuḥ tejobalasamāviṣṭau dīptāv iva hutāśanau", "category": "Epic, Ramayana", "book": "Ramayana", "position": "Kanda 6, Sarga 085, Verse 019"}
{"quote": "jaghnatus tau tadānyonyaṃ nedatuś ca punaḥ punaḥ talaiś cānyonyam āhatya petatur dharaṇītale", "category": "Epic, Ramayana", "book": "Ramayana", "position": "Kanda 6, Sarga 085, Verse 020"}
{"quote": "utpetatus tatas tūrṇaṃ jaghnatuś ca parasparam bhujaiś cikṣepatur vīrāv anyonyam aparājitau", "category": "Epic, Ramayana", "book": "Ramayana", "position": "Kanda 6, Sarga 085, Verse 021"}
{"quote": "ājahāra tadā khaḍgam adūraparivartinam rākṣasaś carmaṇā sārdhaṃ mahāvego mahodaraḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 022"}
{"quote": "tathaiva ca mahākhaḍgaṃ carmaṇā patitaṃ saha jagrāha vānaraśreṣṭhaḥ sugrīvo vegavattaraḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 023"}
{"quote": "tau tu roṣaparītāṅgau nardantāv abhyadhāvatām udyatāsī raṇe hṛṣṭau yudhi śastraviśāradau", "category": "Epic, Ramayana", "book": "Ramayana", "position": "Kanda 6, Sarga 085, Verse 024"}
{"quote": "dakṣiṇaṃ maṇḍalaṃ cobhau tau tūrṇaṃ saṃparīyatuḥ anyonyam abhisaṃkruddhau jaye praṇihitāv ubhau", "category": "Epic, Ramayana", "book": "Ramayana", "position": "Kanda 6, Sarga 085, Verse 025"}
{"quote": "sa tu śūro mahāvego vīryaślāghī mahodaraḥ mahācarmaṇi taṃ khaḍgaṃ pātayām āsa durmatiḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 026"}
{"quote": "lagnam utkarṣataḥ khaḍgaṃ khaḍgena kapikuñjaraḥ jahāra saśiras trāṇaṃ kuṇḍalopahitaṃ śiraḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 027"}
{"quote": "nikṛttaśirasas tasya patitasya mahītale tad balaṃ rākṣasendrasya dṛṣṭvā tatra na tiṣṭhati", "category": "Epic, Ramayana", "book": "Ramayana", "position": "Kanda 6, Sarga 085, Verse 028"}
{"quote": "hatvā taṃ vānaraiḥ sārdhaṃ nanāda mudito hariḥ cukrodha ca daśagrīvo babhau hṛṣṭaś ca rāghavaḥ", "category": "Epic, Ramayana", "book": "Ramayana", "position": "Kanda 6, Sarga 085, Verse 029"}
{"quote": "mahodare tu nihate mahāpārśvo mahābalaḥ aṅgadasya camūṃ bhīmāṃ kṣobhayām āsa sāyakaiḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 001"}
{"quote": "sa vānarāṇāṃ mukhyānām uttamāṅgāni sarvaśaḥ pātayām āsa kāyebhyaḥ phalaṃ vṛntād ivānilaḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 002"}
{"quote": "keṣāṃ cid iṣubhir bāhūn skandhāṃś cicheda rākṣasaḥ vānarāṇāṃ susaṃkruddhaḥ pārśvaṃ keṣāṃ vyadārayat", "category": "Epic, Ramayana", "book": "Ramayana", "position": "Kanda 6, Sarga 086, Verse 003"}
{"quote": "te 'rditā bāṇavarṣeṇa mahāpārśvena vānarāḥ viṣādavimukhāḥ sarve babhūvur gatacetasaḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 004"}
{"quote": "nirīkṣya balam udvignam aṅgado rākṣasārditam vegaṃ cakre mahābāhuḥ samudra iva parvaṇi", "category": "Epic, Ramayana", "book": "Ramayana", "position": "Kanda 6, Sarga 086, Verse 005"}
{"quote": "āyasaṃ parighaṃ gṛhya sūryaraśmisamaprabham samare vānaraśreṣṭho mahāpārśve nyapātayat", "category": "Epic, Ramayana", "book": "Ramayana", "position": "Kanda 6, Sarga 086, Verse 006"}
{"quote": "sa tu tena prahāreṇa mahāpārśvo vicetanaḥ sasūtaḥ syandanāt tasmād visaṃjñaḥ prāpatad bhuvi", "category": "Epic, Ramayana", "book": "Ramayana", "position": "Kanda 6, Sarga 086, Verse 007"}
{"quote": "sarkṣarājas tu tejasvī nīlāñjanacayopamaḥ niṣpatya sumahāvīryaḥ svād yūthān meghasaṃnibhāt", "category": "Epic, Ramayana", "book": "Ramayana", "position": "Kanda 6, Sarga 086, Verse 008"}
{"quote": "pragṛhya giriśṛṅgābhāṃ kruddhaḥ sa vipulāṃ śilām aśvāñ jaghāna tarasā syandanaṃ ca babhañja tam", "category": "Epic, Ramayana", "book": "Ramayana", "position": "Kanda 6, Sarga 086, Verse 009"}
{"quote": "muhūrtāl labdhasaṃjñas tu mahāpārśvo mahābalaḥ aṅgadaṃ bahubhir bāṇair bhūyas taṃ pratyavidhyata", "category": "Epic, Ramayana", "book": "Ramayana", "position": "Kanda 6, Sarga 086, Verse 010"}
{"quote": "jāmbavantaṃ tribhir bāṇair ājaghāna stanāntare ṛkṣarājaṃ gavākṣaṃ ca jaghāna bahubhiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 011"}
{"quote": "gavākṣaṃ jāmbavantaṃ ca sa dṛṣṭvā śarapīḍitau jagrāha parighaṃ ghoram aṅgadaḥ krodhamūrchitaḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 012"}
{"quote": "tasyāṅgadaḥ prakupito rākṣasasya tam āyasaṃ dūrasthitasya parighaṃ raviraśmisamaprabham", "category": "Epic, Ramayana", "book": "Ramayana", "position": "Kanda 6, Sarga 086, Verse 013"}
{"quote": "dvābhyāṃ bhujābhyāṃ saṃgṛhya bhrāmayitvā ca vegavān mahāpārśvāya cikṣepa vadhārthaṃ vālinaḥ sutaḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 014"}
{"quote": "sa tu kṣipto balavatā parighas tasya rakṣasaḥ dhanuś ca saśaraṃ hastāc chirastraṃ cāpy apātayat", "category": "Epic, Ramayana", "book": "Ramayana", "position": "Kanda 6, Sarga 086, Verse 015"}
{"quote": "taṃ samāsādya vegena vāliputraḥ pratāpavān talenābhyahanat kruddhaḥ karṇamūle sakuṇḍale", "category": "Epic, Ramayana", "book": "Ramayana", "position": "Kanda 6, Sarga 086, Verse 016"}
{"quote": "sa tu kruddho mahāvego mahāpārśvo mahādyutiḥ kareṇaikena jagrāha sumahāntaṃ paraśvadham", "category": "Epic, Ramayana", "book": "Ramayana", "position": "Kanda 6, Sarga 086, Verse 017"}
{"quote": "taṃ tailadhautaṃ vimalaṃ śailasāramayaṃ dṛḍham rākṣasaḥ paramakruddho vāliputre nyapātayat", "category": "Epic, Ramayana", "book": "Ramayana", "position": "Kanda 6, Sarga 086, Verse 018"}
{"quote": "tena vāmāṃsaphalake bhṛśaṃ pratyavapātitam aṅgado mokṣayām āsa saroṣaḥ sa paraśvadham", "category": "Epic, Ramayana", "book": "Ramayana", "position": "Kanda 6, Sarga 086, Verse 019"}
{"quote": "sa vīro vajrasaṃkāśam aṅgado muṣṭim ātmanaḥ saṃvartayan susaṃkruddhaḥ pitus tulyaparākramaḥ", "category": "Epic, Ramayana", "book": "Ramayana", "position": "Kanda 6, Sarga 086, Verse 020"}
{"quote": "rākṣasasya stanābhyāśe marmajño hṛdayaṃ prati indrāśanisamasparśaṃ sa muṣṭiṃ vinyapātayat", "category": "Epic, Ramayana", "book": "Ramayana", "position": "Kanda 6, Sarga 086, Verse 021"}
{"quote": "tena tasya nipātena rākṣasasya mahāmṛdhe paphāla hṛdayaṃ cāśu sa papāta hato bhuvi", "category": "Epic, Ramayana", "book": "Ramayana", "position": "Kanda 6, Sarga 086, Verse 022"}
{"quote": "tasmin nipatite bhūmau tat sainyaṃ saṃpracukṣubhe abhavac ca mahān krodhaḥ samare rāvaṇasya tu", "category": "Epic, Ramayana", "book": "Ramayana", "position": "Kanda 6, Sarga 086, Verse 023"}
{"quote": "mahodaramahāpārśvau hatau dṛṣṭvā tu rākṣasau tasmiṃś ca nihate vīre virūpākṣe mahābale", "category": "Epic, Ramayana", "book": "Ramayana", "position": "Kanda 6, Sarga 087, Verse 001"}
{"quote": "āviveśa mahān krodho rāvaṇaṃ tu mahāmṛdhe sūtaṃ saṃcodayām āsa vākyaṃ cedam uvāca ha", "category": "Epic, Ramayana", "book": "Ramayana", "position": "Kanda 6, Sarga 087, Verse 002"}
{"quote": "nihatānām amātyānāṃ ruddhasya nagarasya ca duḥkham eṣo 'paneṣyāmi hatvā tau rāmalakṣmaṇau", "category": "Epic, Ramayana", "book": "Ramayana", "position": "Kanda 6, Sarga 087, Verse 003"}
{"quote": "rāmavṛkṣaṃ raṇe hanmi sītāpuṣpaphalapradam praśākhā yasya sugrīvo jāmbavān kumudo nalaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 004"}
{"quote": "sa diśo daśa ghoṣeṇa rathasyātiratho mahān nādayan prayayau tūrṇaṃ rāghavaṃ cābhyavartata", "category": "Epic, Ramayana", "book": "Ramayana", "position": "Kanda 6, Sarga 087, Verse 005"}
{"quote": "pūritā tena śabdena sanadīgirikānanā saṃcacāla mahī sarvā savarāhamṛgadvipā", "category": "Epic, Ramayana", "book": "Ramayana", "position": "Kanda 6, Sarga 087, Verse 006"}
{"quote": "tāmasaṃ sumahāghoraṃ cakārāstraṃ sudāruṇam nirdadāha kapīn sarvāṃs te prapetuḥ samantataḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 007"}
{"quote": "tāny anīkāny anekāni rāvaṇasya śarottamaiḥ dṛṣṭvā bhagnāni śataśo rāghavaḥ paryavasthitaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 008"}
{"quote": "sa dadarśa tato rāmaṃ tiṣṭhantam aparājitam lakṣmaṇena saha bhrātrā viṣṇunā vāsavaṃ yathā", "category": "Epic, Ramayana", "book": "Ramayana", "position": "Kanda 6, Sarga 087, Verse 009"}
{"quote": "ālikhantam ivākāśam avaṣṭabhya mahad dhanuḥ padmapatraviśālākṣaṃ dīrghabāhum ariṃdamam", "category": "Epic, Ramayana", "book": "Ramayana", "position": "Kanda 6, Sarga 087, Verse 010"}
{"quote": "vānarāṃś ca raṇe bhagnān āpatantaṃ ca rāvaṇam samīkṣya rāghavo hṛṣṭo madhye jagrāha kārmukam", "category": "Epic, Ramayana", "book": "Ramayana", "position": "Kanda 6, Sarga 087, Verse 011"}
{"quote": "visphārayitum ārebhe tataḥ sa dhanur uttamam mahāvegaṃ mahānādaṃ nirbhindann iva medinīm", "category": "Epic, Ramayana", "book": "Ramayana", "position": "Kanda 6, Sarga 087, Verse 012"}
{"quote": "tayoḥ śarapathaṃ prāpya rāvaṇo rājaputrayoḥ sa babhūva yathā rāhuḥ samīpe śaśisūryayoḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 013"}
{"quote": "rāvaṇasya ca bāṇaughai rāmavispharitena ca śabdena rākṣasās tena petuś ca śataśas tadā", "category": "Epic, Ramayana", "book": "Ramayana", "position": "Kanda 6, Sarga 087, Verse 014"}
{"quote": "tam icchan prathamaṃ yoddhuṃ lakṣmaṇo niśitaiḥ śaraiḥ mumoca dhanur āyamya śarān agniśikhopamān", "category": "Epic, Ramayana", "book": "Ramayana", "position": "Kanda 6, Sarga 087, Verse 015"}
{"quote": "tān muktamātrān ākāśe lakṣmaṇena dhanuṣmatā bāṇān bāṇair mahātejā rāvaṇaḥ pratyavārayat", "category": "Epic, Ramayana", "book": "Ramayana", "position": "Kanda 6, Sarga 087, Verse 016"}
{"quote": "ekam ekena bāṇena tribhis trīn daśabhir daśa lakṣmaṇasya praciccheda darśayan pāṇilāghavam", "category": "Epic, Ramayana", "book": "Ramayana", "position": "Kanda 6, Sarga 087, Verse 017"}
{"quote": "abhyatikramya saumitriṃ rāvaṇaḥ samitiṃjayaḥ āsasāda tato rāmaṃ sthitaṃ śailam ivācalam", "category": "Epic, Ramayana", "book": "Ramayana", "position": "Kanda 6, Sarga 087, Verse 018"}
{"quote": "sa saṃkhye rāmam āsādya krodhasaṃraktalocanaḥ vyasṛjac charavarṣāni rāvaṇo rāghavopari", "category": "Epic, Ramayana", "book": "Ramayana", "position": "Kanda 6, Sarga 087, Verse 019"}
{"quote": "śaradhārās tato rāmo rāvaṇasya dhanuścyutāḥ dṛṣṭvaivāpatitāḥ śīghraṃ bhallāñ jagrāha satvaram", "category": "Epic, Ramayana", "book": "Ramayana", "position": "Kanda 6, Sarga 087, Verse 020"}
{"quote": "tāñ śaraughāṃs tato bhallais tīkṣṇaiś ciccheda rāghavaḥ dīpyamānān mahāvegān kruddhān āśīviṣān iva", "category": "Epic, Ramayana", "book": "Ramayana", "position": "Kanda 6, Sarga 087, Verse 021"}
{"quote": "rāghavo rāvaṇaṃ tūrṇaṃ rāvaṇo rāghavaṃ tathā anyonyaṃ vividhais tīkṣṇaiḥ śarair abhivavarṣatuḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 022"}
{"quote": "ceratuś ca ciraṃ citraṃ maṇḍalaṃ savyadakṣiṇam bāṇavegān samudīkṣya samareṣv aparājitau", "category": "Epic, Ramayana", "book": "Ramayana", "position": "Kanda 6, Sarga 087, Verse 023"}
{"quote": "tayor bhūtāni vitreṣur yugapat saṃprayudhyatoḥ raudrayoḥ sāyakamucor yamāntakanikāśayoḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 024"}
{"quote": "saṃtataṃ vividhair bāṇair babhūva gaganaṃ tadā ghanair ivātapāpāye vidyunmālāsamākulaiḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 025"}
{"quote": "gavākṣitam ivākāśaṃ babhūva śūravṛṣṭibhiḥ mahāvegaiḥ sutīkṣṇāgrair gṛdhrapatraiḥ suvājitaiḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 026"}
{"quote": "śarāndhakāraṃ tau bhīmaṃ cakratuḥ paramaṃ tadā gate 'staṃ tapane cāpi mahāmeghāv ivotthitau", "category": "Epic, Ramayana", "book": "Ramayana", "position": "Kanda 6, Sarga 087, Verse 027"}
{"quote": "babhūva tumulaṃ yuddham anyonyavadhakāṅkṣiṇoḥ anāsādyam acintyaṃ ca vṛtravāsavayor iva", "category": "Epic, Ramayana", "book": "Ramayana", "position": "Kanda 6, Sarga 087, Verse 028"}
{"quote": "ubhau hi parameṣvāsāv ubhau śastraviśāradau ubhau cāstravidāṃ mukhyāv ubhau yuddhe viceratuḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 029"}
{"quote": "ubhau hi yena vrajatas tena tena śarormayaḥ ūrmayo vāyunā viddhā jagmuḥ sāgarayor iva", "category": "Epic, Ramayana", "book": "Ramayana", "position": "Kanda 6, Sarga 087, Verse 030"}
{"quote": "tataḥ saṃsaktahastas tu rāvaṇo lokarāvaṇaḥ nārācamālāṃ rāmasya lalāṭe pratyamuñcata", "category": "Epic, Ramayana", "book": "Ramayana", "position": "Kanda 6, Sarga 087, Verse 031"}
{"quote": "raudracāpaprayuktāṃ tāṃ nīlotpaladalaprabhām śirasā dhārayan rāmo na vyathāṃ pratyapadyata", "category": "Epic, Ramayana", "book": "Ramayana", "position": "Kanda 6, Sarga 087, Verse 032"}
{"quote": "atha mantrān api japan raudram astram udīrayan śarān bhūyaḥ samādāya rāmaḥ krodhasamanvitaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 033"}
{"quote": "mumoca ca mahātejāś cāpam āyamya vīryavān tāñ śarān rākṣasendrāya cikṣepācchinnasāyakaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 034"}
{"quote": "te mahāmeghasaṃkāśe kavace patitāḥ śarāḥ avadhye rākṣasendrasya na vyathāṃ janayaṃs tadā", "category": "Epic, Ramayana", "book": "Ramayana", "position": "Kanda 6, Sarga 087, Verse 035"}
{"quote": "punar evātha taṃ rāmo rathasthaṃ rākṣasādhipam lalāṭe paramāstreṇa sarvāstrakuśalo 'bhinat", "category": "Epic, Ramayana", "book": "Ramayana", "position": "Kanda 6, Sarga 087, Verse 036"}
{"quote": "te bhittvā bāṇarūpāṇi pañcaśīrṣā ivoragāḥ śvasanto viviśur bhūmiṃ rāvaṇapratikūlatāḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 037"}
{"quote": "nihatya rāghavasyāstraṃ rāvaṇaḥ krodhamūrchitaḥ āsuraṃ sumahāghoram anyad astraṃ samādade", "category": "Epic, Ramayana", "book": "Ramayana", "position": "Kanda 6, Sarga 087, Verse 038"}
{"quote": "siṃhavyāghramukhāṃś cānyān kaṅkakākamukhān api gṛdhraśyenamukhāṃś cāpi sṛgālavadanāṃs tathā", "category": "Epic, Ramayana", "book": "Ramayana", "position": "Kanda 6, Sarga 087, Verse 039"}
{"quote": "īhāmṛgamukhāṃś cānyān vyāditāsyān bhayāvahān pañcāsyāṃl lelihānāṃś ca sasarja niśitāñ śarān", "category": "Epic, Ramayana", "book": "Ramayana", "position": "Kanda 6, Sarga 087, Verse 040"}
{"quote": "śarān kharamukhāṃś cānyān varāhamukhasaṃsthitān śvānakukkuṭavaktrāṃś ca makarāśīviṣānanān", "category": "Epic, Ramayana", "book": "Ramayana", "position": "Kanda 6, Sarga 087, Verse 041"}
{"quote": "etāṃś cānyāṃś ca māyābhiḥ sasarja niśitāñ śarān rāmaṃ prati mahātejāḥ kruddhaḥ sarpa iva śvasan", "category": "Epic, Ramayana", "book": "Ramayana", "position": "Kanda 6, Sarga 087, Verse 042"}
{"quote": "āsureṇa samāviṣṭaḥ so 'streṇa raghunandanaḥ sasarjāstraṃ mahotsāhaḥ pāvakaṃ pāvakopamaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 043"}
{"quote": "agnidīptamukhān bāṇāṃs tathā sūryamukhān api candrārdhacandravaktrāṃś ca dhūmaketumukhān api", "category": "Epic, Ramayana", "book": "Ramayana", "position": "Kanda 6, Sarga 087, Verse 044"}
{"quote": "grahanakṣatravarṇāṃś ca maholkāmukhasaṃsthitān vidyujjihvopamāṃś cānyān sasarja niśitāñ śarān", "category": "Epic, Ramayana", "book": "Ramayana", "position": "Kanda 6, Sarga 087, Verse 045"}
{"quote": "te rāvaṇaśarā ghorā rāghavāstrasamāhatāḥ vilayaṃ jagmur ākāśe jagmuś caiva sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 046"}
{"quote": "tad astraṃ nihataṃ dṛṣṭvā rāmeṇākliṣṭakarmaṇā hṛṣṭā nedus tataḥ sarve kapayaḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 6, Sarga 087, Verse 047"}
{"quote": "tasmin pratihate 'stre tu rāvaṇo rākṣasādhipaḥ krodhaṃ ca dviguṇaṃ cakre krodhāc cāstram anantaram", "category": "Epic, Ramayana", "book": "Ramayana", "position": "Kanda 6, Sarga 088, Verse 001"}
{"quote": "mayena vihitaṃ raudram anyad astraṃ mahādyutiḥ utsraṣṭuṃ rāvaṇo ghoraṃ rāghavāya pracakrame", "category": "Epic, Ramayana", "book": "Ramayana", "position": "Kanda 6, Sarga 088, Verse 002"}
{"quote": "tataḥ śūlāni niścerur gadāś ca musalāni ca kārmukād dīpyamānāni vajrasārāṇi sarvaśaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 003"}
{"quote": "kūṭamudgarapāśāś ca dīptāś cāśanayas tathā niṣpetur vividhās tīkṣṇā vātā iva yugakṣaye", "category": "Epic, Ramayana", "book": "Ramayana", "position": "Kanda 6, Sarga 088, Verse 004"}
{"quote": "tad astraṃ rāghavaḥ śrīmān uttamāstravidāṃ varaḥ jaghāna paramāstreṇa gandharveṇa mahādyutiḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 005"}
{"quote": "tasmin pratihate 'stre tu rāghaveṇa mahātmanā rāvaṇaḥ krodhatāmrākṣaḥ sauram astram udīrayat", "category": "Epic, Ramayana", "book": "Ramayana", "position": "Kanda 6, Sarga 088, Verse 006"}
{"quote": "tataś cakrāṇi niṣpetur bhāsvarāṇi mahānti ca kārmukād bhīmavegasya daśagrīvasya dhīmataḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 007"}
{"quote": "tair āsīd gaganaṃ dīptaṃ saṃpatadbhir itas tataḥ patadbhiś ca diśo dīptaiś candrasūryagrahair iva", "category": "Epic, Ramayana", "book": "Ramayana", "position": "Kanda 6, Sarga 088, Verse 008"}
{"quote": "tāni ciccheda bāṇaughaiś cakrāṇi tu sa rāghavaḥ āyudhāni vicitrāṇi rāvaṇasya camūmukhe", "category": "Epic, Ramayana", "book": "Ramayana", "position": "Kanda 6, Sarga 088, Verse 009"}
{"quote": "tad astraṃ tu hataṃ dṛṣṭvā rāvaṇo rākṣasādhipaḥ vivyādha daśabhir bāṇai rāmaṃ sarveṣu marmasu", "category": "Epic, Ramayana", "book": "Ramayana", "position": "Kanda 6, Sarga 088, Verse 010"}
{"quote": "sa viddho daśabhir bāṇair mahākārmukaniḥsṛtaiḥ rāvaṇena mahātejā na prākampata rāghavaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 011"}
{"quote": "tato vivyādha gātreṣu sarveṣu samitiṃjayaḥ rāghavas tu susaṃkruddho rāvaṇaṃ bahubhiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 012"}
{"quote": "etasminn antare kruddho rāghavasyānujo balī lakṣmaṇaḥ sāyakān sapta jagrāha paravīrahā", "category": "Epic, Ramayana", "book": "Ramayana", "position": "Kanda 6, Sarga 088, Verse 013"}
{"quote": "taiḥ sāyakair mahāvegai rāvaṇasya mahādyutiḥ dhvajaṃ manuṣyaśīrṣaṃ tu tasya ciccheda naikadhā", "category": "Epic, Ramayana", "book": "Ramayana", "position": "Kanda 6, Sarga 088, Verse 014"}
{"quote": "sāratheś cāpi bāṇena śiro jvalitakuṇḍalam jahāra lakṣmaṇaḥ śrīmān nairṛtasya mahābalaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 015"}
{"quote": "tasya bāṇaiś ca ciccheda dhanur gajakaropamam lakṣmaṇo rākṣasendrasya pañcabhir niśitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 016"}
{"quote": "nīlameghanibhāṃś cāsya sadaśvān parvatopamān jaghānāplutya gadayā rāvaṇasya vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 017"}
{"quote": "hatāśvād vegavān vegād avaplutya mahārathāt krodham āhārayat tīvraṃ bhrātaraṃ prati rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 018"}
{"quote": "tataḥ śaktiṃ mahāśaktir dīptāṃ dīptāśanīm iva vibhīṣaṇāya cikṣepa rākṣasendraḥ pratāpavān", "category": "Epic, Ramayana", "book": "Ramayana", "position": "Kanda 6, Sarga 088, Verse 019"}
{"quote": "aprāptām eva tāṃ bāṇais tribhiś ciccheda lakṣmaṇaḥ athodatiṣṭhat saṃnādo vānarāṇāṃ tadā raṇe", "category": "Epic, Ramayana", "book": "Ramayana", "position": "Kanda 6, Sarga 088, Verse 020"}
{"quote": "sā papāta tridhā chinnā śaktiḥ kāñcanamālinī savisphuliṅgā jvalitā maholkeva divaś cyutā", "category": "Epic, Ramayana", "book": "Ramayana", "position": "Kanda 6, Sarga 088, Verse 021"}
{"quote": "tataḥ saṃbhāvitatarāṃ kālenāpi durāsadām jagrāha vipulāṃ śaktiṃ dīpyamānāṃ svatejasā", "category": "Epic, Ramayana", "book": "Ramayana", "position": "Kanda 6, Sarga 088, Verse 022"}
{"quote": "sā veginā balavatā rāvaṇena durātmanā jajvāla sumahāghorā śakrāśanisamaprabhā", "category": "Epic, Ramayana", "book": "Ramayana", "position": "Kanda 6, Sarga 088, Verse 023"}
{"quote": "etasminn antare vīro lakṣmaṇas taṃ vibhīṣaṇam prāṇasaṃśayam āpannaṃ tūrṇam evābhyapadyata", "category": "Epic, Ramayana", "book": "Ramayana", "position": "Kanda 6, Sarga 088, Verse 024"}
{"quote": "taṃ vimokṣayituṃ vīraś cāpam āyamya lakṣmaṇaḥ rāvaṇaṃ śaktihastaṃ taṃ śaravarṣair avākirat", "category": "Epic, Ramayana", "book": "Ramayana", "position": "Kanda 6, Sarga 088, Verse 025"}
{"quote": "kīryamāṇaḥ śaraugheṇa visṛṣṭena mahātmanā na prahartuṃ manaś cakre vimukhīkṛtavikramaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 026"}
{"quote": "mokṣitaṃ bhrātaraṃ dṛṣṭvā lakṣmaṇena sa rāvaṇaḥ lakṣmaṇābhimukhas tiṣṭhann idaṃ vacanam abravīt", "category": "Epic, Ramayana", "book": "Ramayana", "position": "Kanda 6, Sarga 088, Verse 027"}
{"quote": "mokṣitas te balaślāghin yasmād evaṃ vibhīṣaṇaḥ vimucya rākṣasaṃ śaktis tvayīyaṃ vinipātyate", "category": "Epic, Ramayana", "book": "Ramayana", "position": "Kanda 6, Sarga 088, Verse 028"}
{"quote": "eṣā te hṛdayaṃ bhittvā śaktir lohitalakṣaṇā madbāhuparighotsṛṣṭā prāṇān ādāya yāsyati", "category": "Epic, Ramayana", "book": "Ramayana", "position": "Kanda 6, Sarga 088, Verse 029"}
{"quote": "ity evam uktvā tāṃ śaktim aṣṭaghaṇṭāṃ mahāsvanām mayena māyāvihitām amoghāṃ śatrughātinīm", "category": "Epic, Ramayana", "book": "Ramayana", "position": "Kanda 6, Sarga 088, Verse 030"}
{"quote": "lakṣmaṇāya samuddiśya jvalantīm iva tejasā rāvaṇaḥ paramakruddhaś cikṣepa ca nanāda ca", "category": "Epic, Ramayana", "book": "Ramayana", "position": "Kanda 6, Sarga 088, Verse 031"}
{"quote": "sā kṣiptā bhīmavegena śakrāśanisamasvanā śaktir abhyapatad vegāl lakṣmaṇaṃ raṇamūrdhani", "category": "Epic, Ramayana", "book": "Ramayana", "position": "Kanda 6, Sarga 088, Verse 032"}
{"quote": "tām anuvyāharac chaktim āpatantīṃ sa rāghavaḥ svastyas tu lakṣmaṇāyeti moghā bhava hatodyamā", "category": "Epic, Ramayana", "book": "Ramayana", "position": "Kanda 6, Sarga 088, Verse 033"}
{"quote": "nyapatat sā mahāvegā lakṣmaṇasya mahorasi jihvevoragarājasya dīpyamānā mahādyutiḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 034"}
{"quote": "tato rāvaṇavegena sudūram avagāḍhayā śaktyā nirbhinnahṛdayaḥ papāta bhuvi lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 035"}
{"quote": "tadavasthaṃ samīpastho lakṣmaṇaṃ prekṣya rāghavaḥ bhrātṛsnehān mahātejā viṣaṇṇahṛdayo 'bhavat", "category": "Epic, Ramayana", "book": "Ramayana", "position": "Kanda 6, Sarga 088, Verse 036"}
{"quote": "sa muhūrtam anudhyāya bāṣpavyākulalocanaḥ babhūva saṃrabdhataro yugānta iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 037"}
{"quote": "na viṣādasya kālo 'yam iti saṃcintya rāghavaḥ cakre sutumulaṃ yuddhaṃ rāvaṇasya vadhe dhṛtaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 038"}
{"quote": "sa dadarśa tato rāmaḥ śaktyā bhinnaṃ mahāhave lakṣmaṇaṃ rudhirādigdhaṃ sapannagam ivācalam", "category": "Epic, Ramayana", "book": "Ramayana", "position": "Kanda 6, Sarga 088, Verse 039"}
{"quote": "tām api prahitāṃ śaktiṃ rāvaṇena balīyasā yatnatas te hariśreṣṭhā na śekur avamarditum arditāś caiva bāṇaughaiḥ kṣiprahastena rakṣasā", "category": "Epic, Ramayana", "book": "Ramayana", "position": "Kanda 6, Sarga 088, Verse 040"}
{"quote": "saumitriṃ sā vinirbhidya praviṣṭā dharaṇītalam tāṃ karābhyāṃ parāmṛśya rāmaḥ śaktiṃ bhayāvahām babhañja samare kruddho balavad vicakarṣa ca", "category": "Epic, Ramayana", "book": "Ramayana", "position": "Kanda 6, Sarga 088, Verse 041"}
{"quote": "tasya niṣkarṣataḥ śaktiṃ rāvaṇena balīyasā śarāḥ sarveṣu gātreṣu pātitā marmabhedinaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 042"}
{"quote": "acintayitvā tān bāṇān samāśliṣya ca lakṣmaṇam abravīc ca hanūmantaṃ sugrīvaṃ caiva rāghavaḥ lakṣmaṇaṃ parivāryeha tiṣṭhadhvaṃ vānarottamāḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 043"}
{"quote": "parākramasya kālo 'yaṃ saṃprāpto me cirepsitaḥ pāpātmāyaṃ daśagrīvo vadhyatāṃ pāpaniścayaḥ kāṅkṣitaḥ stokakasyeva gharmānte meghadarśanam", "category": "Epic, Ramayana", "book": "Ramayana", "position": "Kanda 6, Sarga 088, Verse 044"}
{"quote": "asmin muhūrte nacirāt satyaṃ pratiśṛṇomi vaḥ arāvaṇam arāmaṃ vā jagad drakṣyatha vānarāḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 045"}
{"quote": "rājyanāśaṃ vane vāsaṃ daṇḍake paridhāvanam vaidehyāś ca parāmarśaṃ rakṣobhiś ca samāgamam", "category": "Epic, Ramayana", "book": "Ramayana", "position": "Kanda 6, Sarga 088, Verse 046"}
{"quote": "prāptaṃ duḥkhaṃ mahad ghoraṃ kleśaṃ ca nirayopamam adya sarvam ahaṃ tyakṣye hatvā taṃ rāvaṇaṃ raṇe", "category": "Epic, Ramayana", "book": "Ramayana", "position": "Kanda 6, Sarga 088, Verse 047"}
{"quote": "yadarthaṃ vānaraṃ sainyaṃ samānītam idaṃ mayā sugrīvaś ca kṛto rājye nihatvā vālinaṃ raṇe", "category": "Epic, Ramayana", "book": "Ramayana", "position": "Kanda 6, Sarga 088, Verse 048"}
{"quote": "yadarthaṃ sāgaraḥ krāntaḥ setur baddhaś ca sāgare so 'yam adya raṇe pāpaś cakṣurviṣayam āgataḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 049"}
{"quote": "cakṣurviṣayam āgamya nāyaṃ jīvitum arhati dṛṣṭiṃ dṛṣṭiviṣasyeva sarpasya mama rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 050"}
{"quote": "svasthāḥ paśyata durdharṣā yuddhaṃ vānarapuṃgavāḥ āsīnāḥ parvatāgreṣu mamedaṃ rāvaṇasya ca", "category": "Epic, Ramayana", "book": "Ramayana", "position": "Kanda 6, Sarga 088, Verse 051"}
{"quote": "adya rāmasya rāmatvaṃ paśyantu mama saṃyuge trayo lokāḥ sagandharvāḥ sadevāḥ sarṣicāraṇāḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 052"}
{"quote": "adya karma kariṣyāmi yal lokāḥ sacarācarāḥ sadevāḥ kathayiṣyanti yāvad bhūmir dhariṣyati", "category": "Epic, Ramayana", "book": "Ramayana", "position": "Kanda 6, Sarga 088, Verse 053"}
{"quote": "evam uktvā śitair bāṇais taptakāñcanabhūṣaṇaiḥ ājaghāna daśagrīvaṃ raṇe rāmaḥ samāhitaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 054"}
{"quote": "atha pradīptair nārācair musalaiś cāpi rāvaṇaḥ abhyavarṣat tadā rāmaṃ dhārābhir iva toyadaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 055"}
{"quote": "rāmarāvaṇamuktānām anyonyam abhinighnatām śarāṇāṃ ca śarāṇāṃ ca babhūva tumulaḥ svanaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 056"}
{"quote": "te bhinnāś ca vikīrṇāś ca rāmarāvaṇayoḥ śarāḥ antarikṣāt pradīptāgrā nipetur dharaṇītale", "category": "Epic, Ramayana", "book": "Ramayana", "position": "Kanda 6, Sarga 088, Verse 057"}
{"quote": "tayor jyātalanirghoṣo rāmarāvaṇayor mahān trāsanaḥ sarvabūtānāṃ sa babhūvādbhutopamaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 058"}
{"quote": "sa kīryamāṇaḥ śarajālavṛṣṭibhir mahātmanā dīptadhanuṣmatārditaḥ bhayāt pradudrāva sametya rāvaṇo yathānilenābhihato balāhakaḥ", "category": "Epic, Ramayana", "book": "Ramayana", "position": "Kanda 6, Sarga 088, Verse 059"}
{"quote": "sa dattvā tumulaṃ yuddhaṃ rāvaṇasya durātmanaḥ visṛjann eva bāṇaughān suṣeṇaṃ vākyam abravīt", "category": "Epic, Ramayana", "book": "Ramayana", "position": "Kanda 6, Sarga 089, Verse 001"}
{"quote": "eṣa rāvaṇavegena lakṣmaṇaḥ patitaḥ kṣitau sarpavad veṣṭate vīro mama śokam udīrayan", "category": "Epic, Ramayana", "book": "Ramayana", "position": "Kanda 6, Sarga 089, Verse 002"}
{"quote": "śoṇitārdram imaṃ vīraṃ prāṇair iṣṭataraṃ mama paśyato mama kā śaktir yoddhuṃ paryākulātmanaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 003"}
{"quote": "ayaṃ sa samaraślāghī bhrātā me śubhalakṣaṇaḥ yadi pañcatvam āpannaḥ prāṇair me kiṃ sukhena vā", "category": "Epic, Ramayana", "book": "Ramayana", "position": "Kanda 6, Sarga 089, Verse 004"}
{"quote": "lajjatīva hi me vīryaṃ bhraśyatīva karād dhanuḥ sāyakā vyavasīdanti dṛṣṭir bāṣpavaśaṃ gatā cintā me vardhate tīvrā mumūrṣā copajāyate", "category": "Epic, Ramayana", "book": "Ramayana", "position": "Kanda 6, Sarga 089, Verse 005"}
{"quote": "bhrātaraṃ nihataṃ dṛṣṭvā rāvaṇena durātmanā paraṃ viṣādam āpanno vilalāpākulendriyaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 006"}
{"quote": "na hi yuddhena me kāryaṃ naiva prāṇair na sītayā bhrātaraṃ nihataṃ dṛṣṭvā lakṣmaṇaṃ raṇapāṃsuṣu", "category": "Epic, Ramayana", "book": "Ramayana", "position": "Kanda 6, Sarga 089, Verse 007"}
{"quote": "kiṃ me rājyena kiṃ prāṇair yuddhe kāryaṃ na vidyate yatrāyaṃ nihataḥ śete raṇamūrdhani lakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 008"}
{"quote": "rāmam āśvāsayan vīraḥ suṣeṇo vākyam abravīt na mṛto 'yaṃ mahābāhur lakṣmaṇo lakṣmivardhanaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 009"}
{"quote": "na cāsya vikṛtaṃ vaktraṃ nāpi śyāmaṃ na niṣprabham suprabhaṃ ca prasannaṃ ca mukham asyābhilakṣyate", "category": "Epic, Ramayana", "book": "Ramayana", "position": "Kanda 6, Sarga 089, Verse 010"}
{"quote": "padmaraktatalau hastau suprasanne ca locane evaṃ na vidyate rūpaṃ gatāsūnāṃ viśāṃ pate māṃ viṣādaṃ kṛthā vīra saprāṇo 'yam ariṃdama", "category": "Epic, Ramayana", "book": "Ramayana", "position": "Kanda 6, Sarga 089, Verse 011"}
{"quote": "ākhyāsyate prasuptasya srastagātrasya bhūtale socchvāsaṃ hṛdayaṃ vīra kampamānaṃ muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 012"}
{"quote": "evam uktvā tu vākyajñaḥ suṣeṇo rāghavaṃ vacaḥ samīpastham uvācedaṃ hanūmantam abhitvaran", "category": "Epic, Ramayana", "book": "Ramayana", "position": "Kanda 6, Sarga 089, Verse 013"}
{"quote": "saumya śīghram ito gatvā śailam oṣadhiparvatam pūrvaṃ hi kathito yo 'sau vīra jāmbavatā śubhaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 014"}
{"quote": "dakṣiṇe śikhare tasya jātām oṣadhim ānaya viśalyakaraṇī nāma viśalyakaraṇīṃ śubhām", "category": "Epic, Ramayana", "book": "Ramayana", "position": "Kanda 6, Sarga 089, Verse 015"}
{"quote": "sauvarṇakaraṇīṃ cāpi tathā saṃjīvanīm api saṃdhānakaraṇīṃ cāpi gatvā śīghram ihānaya saṃjīvanārthaṃ vīrasya lakṣmaṇasya mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 016"}
{"quote": "ity evam ukto hanumān gatvā cauṣadhiparvatam cintām abhyagamac chrīmān ajānaṃs tā mahauṣadhīḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 017"}
{"quote": "tasya buddhiḥ samutpannā māruter amitaujasaḥ idam eva gamiṣyāmi gṛhītvā śikharaṃ gireḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 018"}
{"quote": "agṛhya yadi gacchāmi viśalyakaraṇīm aham kālātyayena doṣaḥ syād vaiklavyaṃ ca mahad bhavet", "category": "Epic, Ramayana", "book": "Ramayana", "position": "Kanda 6, Sarga 089, Verse 019"}
{"quote": "iti saṃcintya hanumān gatvā kṣipraṃ mahābalaḥ utpapāta gṛhītvā tu hanūmāñ śikharaṃ gireḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 020"}
{"quote": "oṣadhīr nāvagachāmi tā ahaṃ haripuṃgava tad idaṃ śikharaṃ kṛtsnaṃ gires tasyāhṛtaṃ mayā", "category": "Epic, Ramayana", "book": "Ramayana", "position": "Kanda 6, Sarga 089, Verse 021"}
{"quote": "evaṃ kathayamānaṃ taṃ praśasya pavanātmajam suṣeṇo vānaraśreṣṭho jagrāhotpāṭya cauṣadhīḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 022"}
{"quote": "tataḥ saṃkṣodayitvā tām oṣadhiṃ vānarottamaḥ lakṣmaṇasya dadau nastaḥ suṣeṇaḥ sumahādyutiḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 023"}
{"quote": "saśalyaḥ sa samāghrāya lakṣmaṇaḥ paravīrahā viśalyo virujaḥ śīghram udatiṣṭhan mahītalāt", "category": "Epic, Ramayana", "book": "Ramayana", "position": "Kanda 6, Sarga 089, Verse 024"}
{"quote": "samutthitaṃ te harayo bhūtalāt prekṣya lakṣmaṇam sādhu sādhv iti suprītāḥ suṣeṇaṃ pratyapūjayan", "category": "Epic, Ramayana", "book": "Ramayana", "position": "Kanda 6, Sarga 089, Verse 025"}
{"quote": "ehy ehīty abravīd rāmo lakṣmaṇaṃ paravīrahā sasvaje snehagāḍhaṃ ca bāṣpaparyākulekṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 026"}
{"quote": "abravīc ca pariṣvajya saumitriṃ rāghavas tadā diṣṭyā tvāṃ vīra paśyāmi maraṇāt punar āgatam", "category": "Epic, Ramayana", "book": "Ramayana", "position": "Kanda 6, Sarga 089, Verse 027"}
{"quote": "na hi me jīvitenārthaḥ sītayā ca jayena vā ko hi me jīvitenārthas tvayi pañcatvam āgate", "category": "Epic, Ramayana", "book": "Ramayana", "position": "Kanda 6, Sarga 089, Verse 028"}
{"quote": "ity evaṃ vadatas tasya rāghavasya mahātmanaḥ khinnaḥ śithilayā vācā lakṣmaṇo vākyam abravīt", "category": "Epic, Ramayana", "book": "Ramayana", "position": "Kanda 6, Sarga 089, Verse 029"}
{"quote": "tāṃ pratijñāṃ pratijñāya purā satyaparākrama laghuḥ kaś cid ivāsattvo naivaṃ vaktum ihārhasi", "category": "Epic, Ramayana", "book": "Ramayana", "position": "Kanda 6, Sarga 089, Verse 030"}
{"quote": "na pratijñāṃ hi kurvanti vitathāṃ sādhavo 'nagha lakṣaṇaṃ hi mahat tv asya pratijñāparipālanam", "category": "Epic, Ramayana", "book": "Ramayana", "position": "Kanda 6, Sarga 089, Verse 031"}
{"quote": "nairāśyam upagantuṃ te tad alaṃ matkṛte 'nagha vadhena rāvaṇasyādya pratijñām anupālaya", "category": "Epic, Ramayana", "book": "Ramayana", "position": "Kanda 6, Sarga 089, Verse 032"}
{"quote": "na jīvan yāsyate śatrus tava bāṇapathaṃ gataḥ nardatas tīkṣṇadaṃṣṭrasya siṃhasyeva mahāgajaḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 033"}
{"quote": "ahaṃ tu vadham icchāmi śīghram asya durātmanaḥ yāvad astaṃ na yāty eṣa kṛtakarmā divākaraḥ", "category": "Epic, Ramayana", "book": "Ramayana", "position": "Kanda 6, Sarga 089, Verse 034"}
{"quote": "lakṣmaṇena tu tad vākyam uktaṃ śrutvā sa rāghavaḥ rāvaṇāya śarān ghorān visasarja camūmukhe", "category": "Epic, Ramayana", "book": "Ramayana", "position": "Kanda 6, Sarga 090, Verse 001"}
{"quote": "daśagrīvo rathasthas tu rāmaṃ vajropamaiḥ śaraiḥ ājaghāna mahāghorair dhārābhir iva toyadaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 002"}
{"quote": "dīptapāvakasaṃkāśaiḥ śaraiḥ kāñcanabhūṣaṇaiḥ nirbibheda raṇe rāmo daśagrīvaṃ samāhitaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 003"}
{"quote": "bhūmisthitasya rāmasya rathasthasya ca rakṣasaḥ na samaṃ yuddham ity āhur devagandharvadānavāḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 004"}
{"quote": "tataḥ kāñcanacitrāṅgaḥ kiṃkiṇīśatabhūṣitaḥ taruṇādityasaṃkāśo vaidūryamayakūbaraḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 005"}
{"quote": "sadaśvaiḥ kāñcanāpīḍair yuktaḥ śvetaprakīrṇakaiḥ haribhiḥ sūryasaṃkāśair hemajālavibhūṣitaiḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 006"}
{"quote": "rukmaveṇudhvajaḥ śrīmān devarājaratho varaḥ abhyavartata kākutstham avatīrya triviṣṭapāt", "category": "Epic, Ramayana", "book": "Ramayana", "position": "Kanda 6, Sarga 090, Verse 007"}
{"quote": "abravīc ca tadā rāmaṃ sapratodo rathe sthitaḥ prāñjalir mātalir vākyaṃ sahasrākṣasya sārathiḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 008"}
{"quote": "sahasrākṣeṇa kākutstha ratho 'yaṃ vijayāya te dattas tava mahāsattva śrīmāñ śatrunibarhaṇaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 009"}
{"quote": "idam aindraṃ mahaccāpaṃ kavacaṃ cāgnisaṃnibham śarāś cādityasaṃkāśāḥ śaktiś ca vimalā śitāḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 010"}
{"quote": "āruhyemaṃ rathaṃ vīra rākṣasaṃ jahi rāvaṇam mayā sārathinā rāma mahendra iva dānavān", "category": "Epic, Ramayana", "book": "Ramayana", "position": "Kanda 6, Sarga 090, Verse 011"}
{"quote": "ity uktaḥ sa parikramya rathaṃ tam abhivādya ca āruroha tadā rāmo lokāṃl lakṣmyā virājayan", "category": "Epic, Ramayana", "book": "Ramayana", "position": "Kanda 6, Sarga 090, Verse 012"}
{"quote": "tad babhūvādbhutaṃ yuddhaṃ dvairathaṃ lomaharṣaṇam rāmasya ca mahābāho rāvaṇasya ca rakṣasaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 013"}
{"quote": "sa gāndharveṇa gāndharvaṃ daivaṃ daivena rāghavaḥ astraṃ rākṣasarājasya jaghāna paramāstravit", "category": "Epic, Ramayana", "book": "Ramayana", "position": "Kanda 6, Sarga 090, Verse 014"}
{"quote": "astraṃ tu paramaṃ ghoraṃ rākṣasaṃ rākasādhipaḥ sasarja paramakruddhaḥ punar eva niśācaraḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 015"}
{"quote": "te rāvaṇadhanurmuktāḥ śarāḥ kāñcanabhūṣaṇāḥ abhyavartanta kākutsthaṃ sarpā bhūtvā mahāviṣāḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 016"}
{"quote": "te dīptavadanā dīptaṃ vamanto jvalanaṃ mukhaiḥ rāmam evābhyavartanta vyāditāsyā bhayānakāḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 017"}
{"quote": "tair vāsukisamasparśair dīptabhogair mahāviṣaiḥ diśaś ca saṃtatāḥ sarvāḥ pradiśaś ca samāvṛtāḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 018"}
{"quote": "tān dṛṣṭvā pannagān rāmaḥ samāpatata āhave astraṃ gārutmataṃ ghoraṃ prāduścakre bhayāvaham", "category": "Epic, Ramayana", "book": "Ramayana", "position": "Kanda 6, Sarga 090, Verse 019"}
{"quote": "te rāghavadhanurmuktā rukmapuṅkhāḥ śikhiprabhāḥ suparṇāḥ kāñcanā bhūtvā viceruḥ sarpaśatravaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 020"}
{"quote": "te tān sarvāñ śarāñ jaghnuḥ sarparūpān mahājavān suparṇarūpā rāmasya viśikhāḥ kāmarūpiṇaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 021"}
{"quote": "astre pratihate kruddho rāvaṇo rākṣasādhipaḥ abhyavarṣat tadā rāmaṃ ghorābhiḥ śaravṛṣṭibhiḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 022"}
{"quote": "tataḥ śarasahasreṇa rāmam akliṣṭakāriṇam ardayitvā śaraugheṇa mātaliṃ pratyavidhyata", "category": "Epic, Ramayana", "book": "Ramayana", "position": "Kanda 6, Sarga 090, Verse 023"}
{"quote": "pātayitvā rathopasthe rathāt ketuṃ ca kāñcanam aindrān abhijaghānāśvāñ śarajālena rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 024"}
{"quote": "viṣedur devagandharvā dānavāś cāraṇaiḥ saha rāmam ārtaṃ tadā dṛṣṭvā siddhāś ca paramarṣayaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 025"}
{"quote": "vyathitā vānarendrāś ca babhūvuḥ savibhīṣaṇāḥ rāmacandramasaṃ dṛṣṭvā grastaṃ rāvaṇarāhuṇā", "category": "Epic, Ramayana", "book": "Ramayana", "position": "Kanda 6, Sarga 090, Verse 026"}
{"quote": "prājāpatyaṃ ca nakṣatraṃ rohiṇīṃ śaśinaḥ priyām samākramya budhas tasthau prajānām aśubhāvahaḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 027"}
{"quote": "sadhūmaparivṛttormiḥ prajvalann iva sāgaraḥ utpapāta tadā kruddhaḥ spṛśann iva divākaram", "category": "Epic, Ramayana", "book": "Ramayana", "position": "Kanda 6, Sarga 090, Verse 028"}
{"quote": "śastravarṇaḥ suparuṣo mandaraśmir divākaraḥ adṛśyata kabandhāṅgaḥ saṃsakto dhūmaketunā", "category": "Epic, Ramayana", "book": "Ramayana", "position": "Kanda 6, Sarga 090, Verse 029"}
{"quote": "kosalānāṃ ca nakṣatraṃ vyaktam indrāgnidaivatam ākramyāṅgārakas tasthau viśākhām api cāmbare", "category": "Epic, Ramayana", "book": "Ramayana", "position": "Kanda 6, Sarga 090, Verse 030"}
{"quote": "daśāsyo viṃśatibhujaḥ pragṛhītaśarāsanaḥ adṛśyata daśagrīvo maināka iva parvataḥ", "category": "Epic, Ramayana", "book": "Ramayana", "position": "Kanda 6, Sarga 090, Verse 031"}
{"quote": "nirasyamāno rāmas tu daśagrīveṇa rakṣasā nāśakad abhisaṃdhātuṃ sāyakān raṇamūrdhani", "category": "Epic, Ramayana", "book": "Ramayana", "position": "Kanda 6, Sarga 090, Verse 032"}
{"quote": "sa kṛtvā bhrukuṭīṃ kruddhaḥ kiṃ cit saṃraktalocanaḥ jagāma sumahākrodhaṃ nirdahann iva cakṣuṣā", "category": "Epic, Ramayana", "book": "Ramayana", "position": "Kanda 6, Sarga 090, Verse 033"}
{"quote": "tasya kruddhasya vadanaṃ dṛṣṭvā rāmasya dhīmataḥ sarvabhūtāni vitreṣuḥ prākampata ca medinī", "category": "Epic, Ramayana", "book": "Ramayana", "position": "Kanda 6, Sarga 091, Verse 001"}
{"quote": "siṃhaśārdūlavāñ śailaḥ saṃcacālācaladrumaḥ babhūva cāpi kṣubhitaḥ samudraḥ saritāṃ patiḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 002"}
{"quote": "khagāś ca kharanirghoṣā gagane paruṣasvanāḥ autpātikā vinardantaḥ samantāt paricakramuḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 003"}
{"quote": "rāmaṃ dṛṣṭvā susaṃkruddham utpātāṃś ca sudāruṇān vitreṣuḥ sarvabhūtāni rāvaṇasyāviśad bhayam", "category": "Epic, Ramayana", "book": "Ramayana", "position": "Kanda 6, Sarga 091, Verse 004"}
{"quote": "vimānasthās tadā devā gandharvāś ca mahoragāḥ ṛṣidānavadaityāś ca garutmantaś ca khecarāḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 005"}
{"quote": "dadṛśus te tadā yuddhaṃ lokasaṃvartasaṃsthitam nānāpraharaṇair bhīmaiḥ śūrayoḥ saṃprayudhyatoḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 006"}
{"quote": "ūcuḥ surāsurāḥ sarve tadā vigraham āgatāḥ prekṣamāṇā mahāyuddhaṃ vākyaṃ bhaktyā prahṛṣṭavat", "category": "Epic, Ramayana", "book": "Ramayana", "position": "Kanda 6, Sarga 091, Verse 007"}
{"quote": "daśagrīvaṃ jayety āhur asurāḥ samavasthitāḥ devā rāmam athocus te tvaṃ jayeti punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 008"}
{"quote": "etasminn antare krodhād rāghavasya sa rāvaṇaḥ prahartukāmo duṣṭātmā spṛśan praharaṇaṃ mahat", "category": "Epic, Ramayana", "book": "Ramayana", "position": "Kanda 6, Sarga 091, Verse 009"}
{"quote": "vajrasāraṃ mahānādaṃ sarvaśatrunibarhaṇam śailaśṛṅganibhaiḥ kūṭaiś citaṃ dṛṣṭibhayāvaham", "category": "Epic, Ramayana", "book": "Ramayana", "position": "Kanda 6, Sarga 091, Verse 010"}
{"quote": "sadhūmam iva tīkṣṇāgraṃ yugāntāgnicayopamam atiraudram anāsādyaṃ kālenāpi durāsadam", "category": "Epic, Ramayana", "book": "Ramayana", "position": "Kanda 6, Sarga 091, Verse 011"}
{"quote": "trāsanaṃ sarvabhūtānāṃ dāraṇaṃ bhedanaṃ tathā pradīpta iva roṣeṇa śūlaṃ jagrāha rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 012"}
{"quote": "tac chūlaṃ paramakruddho madhye jagrāha vīryavān anekaiḥ samare śūrai rākṣasaiḥ parivāritaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 013"}
{"quote": "samudyamya mahākāyo nanāda yudhi bhairavam saṃraktanayano roṣāt svasainyam abhiharṣayan", "category": "Epic, Ramayana", "book": "Ramayana", "position": "Kanda 6, Sarga 091, Verse 014"}
{"quote": "pṛthivīṃ cāntarikṣaṃ ca diśaś ca pradiśas tathā prākampayat tadā śabdo rākṣasendrasya dāruṇaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 015"}
{"quote": "atinādasya nādena tena tasya durātmanaḥ sarvabhūtāni vitreṣuḥ sāgaraś ca pracukṣubhe", "category": "Epic, Ramayana", "book": "Ramayana", "position": "Kanda 6, Sarga 091, Verse 016"}
{"quote": "sa gṛhītvā mahāvīryaḥ śūlaṃ tad rāvaṇo mahat vinadya sumahānādaṃ rāmaṃ paruṣam abravīt", "category": "Epic, Ramayana", "book": "Ramayana", "position": "Kanda 6, Sarga 091, Verse 017"}
{"quote": "śūlo 'yaṃ vajrasāras te rāma roṣān mayodyataḥ tava bhrātṛsahāyasya sadyaḥ prāṇān hariṣyati", "category": "Epic, Ramayana", "book": "Ramayana", "position": "Kanda 6, Sarga 091, Verse 018"}
{"quote": "rakṣasām adya śūrāṇāṃ nihatānāṃ camūmukhe tvāṃ nihatya raṇaślāghin karomi tarasā samam", "category": "Epic, Ramayana", "book": "Ramayana", "position": "Kanda 6, Sarga 091, Verse 019"}
{"quote": "tiṣṭhedānīṃ nihanmi tvām eṣa śūlena rāghava evam uktvā sa cikṣepa tac chūlaṃ rākṣasādhipaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 020"}
{"quote": "āpatantaṃ śaraugheṇa vārayām āsa rāghavaḥ utpatantaṃ yugāntāgniṃ jalaughair iva vāsavaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 021"}
{"quote": "nirdadāha sa tān bāṇān rāmakārmukaniḥsṛtān rāvaṇasya mahāśūlaḥ pataṃgān iva pāvakaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 022"}
{"quote": "tān dṛṣṭvā bhasmasād bhūtāñ śūlasaṃsparśacūrṇitān sāyakān antarikṣasthān rāghavaḥ krodham āharat", "category": "Epic, Ramayana", "book": "Ramayana", "position": "Kanda 6, Sarga 091, Verse 023"}
{"quote": "sa tāṃ mātalinānītāṃ śaktiṃ vāsavanirmitām jagrāha paramakruddho rāghavo raghunandanaḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 024"}
{"quote": "sā tolitā balavatā śaktir ghaṇṭākṛtasvanā nabhaḥ prajvālayām āsa yugāntolkeva saprabhā", "category": "Epic, Ramayana", "book": "Ramayana", "position": "Kanda 6, Sarga 091, Verse 025"}
{"quote": "sā kṣiptā rākṣasendrasya tasmiñ śūle papāta ha bhinnaḥ śaktyā mahāñ śūlo nipapāta gatadyutiḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 026"}
{"quote": "nirbibheda tato bāṇair hayān asya mahājavān rāmas tīkṣṇair mahāvegair vajrakalpaiḥ śitaiḥ śaraiḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 027"}
{"quote": "nirbibhedorasi tadā rāvaṇaṃ niśitaiḥ śaraiḥ rāghavaḥ paramāyatto lalāṭe patribhis tribhiḥ", "category": "Epic, Ramayana", "book": "Ramayana", "position": "Kanda 6, Sarga 091, Verse 028"}
{"quote": "sa śarair bhinnasarvāṅgo gātraprasrutaśoṇitaḥ rākṣasendraḥ samūhasthaḥ phullāśoka ivābabhau", "category": "Epic, Ramayana", "book": "Ramayana", "position": "Kanda 6, Sarga 091, Verse 029"}
{"quote": "sa rāmabāṇair atividdhagātro niśācarendraḥ kṣatajārdragātraḥ jagāma khedaṃ ca samājamadhye krodhaṃ ca cakre subhṛśaṃ tadānīm", "category": "Epic, Ramayana", "book": "Ramayana", "position": "Kanda 6, Sarga 091, Verse 030"}
{"quote": "sa tu tena tadā krodhāt kākutsthenārdito raṇe rāvaṇaḥ samaraślāghī mahākrodham upāgamat", "category": "Epic, Ramayana", "book": "Ramayana", "position": "Kanda 6, Sarga 092, Verse 001"}
{"quote": "sa dīptanayano roṣāc cāpam āyamya vīryavān abhyardayat susaṃkruddho rāghavaṃ paramāhave", "category": "Epic, Ramayana", "book": "Ramayana", "position": "Kanda 6, Sarga 092, Verse 002"}
{"quote": "bāṇadhārāsahasrais tu sa toyada ivāmbarāt rāghavaṃ rāvaṇo bāṇais taṭākam iva pūrayat", "category": "Epic, Ramayana", "book": "Ramayana", "position": "Kanda 6, Sarga 092, Verse 003"}
{"quote": "pūritaḥ śarajālena dhanurmuktena saṃyuge mahāgirir ivākampyaḥ kākustho na prakampate", "category": "Epic, Ramayana", "book": "Ramayana", "position": "Kanda 6, Sarga 092, Verse 004"}
{"quote": "sa śaraiḥ śarajālāni vārayan samare sthitaḥ gabhastīn iva sūryasya pratijagrāha vīryavān", "category": "Epic, Ramayana", "book": "Ramayana", "position": "Kanda 6, Sarga 092, Verse 005"}
{"quote": "tataḥ śarasahasrāṇi kṣiprahasto niśācaraḥ nijaghānorasi kruddho rāghavasya mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 006"}
{"quote": "sa śoṇitasamādigdhaḥ samare lakṣmaṇāgrajaḥ dṛṣṭaḥ phulla ivāraṇye sumahān kiṃśukadrumaḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 007"}
{"quote": "śarābhighātasaṃrabdhaḥ so 'pi jagrāha sāyakān kākutsthaḥ sumahātejā yugāntādityavarcasaḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 008"}
{"quote": "tato 'nyonyaṃ susaṃrabdhāv ubhau tau rāmarāvaṇau śarāndhakāre samare nopālakṣayatāṃ tadā", "category": "Epic, Ramayana", "book": "Ramayana", "position": "Kanda 6, Sarga 092, Verse 009"}
{"quote": "tataḥ krodhasamāviṣṭo rāmo daśarathātmajaḥ uvāca rāvaṇaṃ vīraḥ prahasya paruṣaṃ vacaḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 010"}
{"quote": "mama bhāryā janasthānād ajñānād rākṣasādhama hṛtā te vivaśā yasmāt tasmāt tvaṃ nāsi vīryavān", "category": "Epic, Ramayana", "book": "Ramayana", "position": "Kanda 6, Sarga 092, Verse 011"}
{"quote": "mayā virahitāṃ dīnāṃ vartamānāṃ mahāvane vaidehīṃ prasabhaṃ hṛtvā śūro 'ham iti manyase", "category": "Epic, Ramayana", "book": "Ramayana", "position": "Kanda 6, Sarga 092, Verse 012"}
{"quote": "strīṣu śūra vināthāsu paradārābhimarśake kṛtvā kāpuruṣaṃ karma śūro 'ham iti manyase", "category": "Epic, Ramayana", "book": "Ramayana", "position": "Kanda 6, Sarga 092, Verse 013"}
{"quote": "bhinnamaryāda nirlajja cāritreṣv anavasthita darpān mṛtyum upādāya śūro 'ham iti manyase", "category": "Epic, Ramayana", "book": "Ramayana", "position": "Kanda 6, Sarga 092, Verse 014"}
{"quote": "śūreṇa dhanadabhrātrā balaiḥ samuditena ca ślāghanīyaṃ yaśasyaṃ ca kṛtaṃ karma mahat tvayā", "category": "Epic, Ramayana", "book": "Ramayana", "position": "Kanda 6, Sarga 092, Verse 015"}
{"quote": "utsekenābhipannasya garhitasyāhitasya ca karmaṇaḥ prāpnuhīdānīṃ tasyādya sumahat phalam", "category": "Epic, Ramayana", "book": "Ramayana", "position": "Kanda 6, Sarga 092, Verse 016"}
{"quote": "śūro 'ham iti cātmānam avagacchasi durmate naiva lajjāsti te sītāṃ coravad vyapakarṣataḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 017"}
{"quote": "yadi matsaṃnidhau sītā dharṣitā syāt tvayā balāt bhrātaraṃ tu kharaṃ paśyes tadā matsāyakair hataḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 018"}
{"quote": "diṣṭyāsi mama duṣṭātmaṃś cakṣurviṣayam āgataḥ adya tvāṃ sāyakais tīkṣṇair nayāmi yamasādanam", "category": "Epic, Ramayana", "book": "Ramayana", "position": "Kanda 6, Sarga 092, Verse 019"}
{"quote": "adya te maccharaiś chinnaṃ śiro jvalitakuṇḍalam kravyādā vyapakarṣantu vikīrṇaṃ raṇapāṃsuṣu", "category": "Epic, Ramayana", "book": "Ramayana", "position": "Kanda 6, Sarga 092, Verse 020"}
{"quote": "nipatyorasi gṛdhrās te kṣitau kṣiptasya rāvaṇa pibantu rudhiraṃ tarṣād bāṇaśalyāntarothitam", "category": "Epic, Ramayana", "book": "Ramayana", "position": "Kanda 6, Sarga 092, Verse 021"}
{"quote": "adya madbāṇābhinnasya gatāsoḥ patitasya te karṣantv antrāṇi patagā garutmanta ivoragān", "category": "Epic, Ramayana", "book": "Ramayana", "position": "Kanda 6, Sarga 092, Verse 022"}
{"quote": "ity evaṃ sa vadan vīro rāmaḥ śatrunibarhaṇaḥ rākṣasendraṃ samīpasthaṃ śaravarṣair avākirat", "category": "Epic, Ramayana", "book": "Ramayana", "position": "Kanda 6, Sarga 092, Verse 023"}
{"quote": "babhūva dviguṇaṃ vīryaṃ balaṃ harṣaś ca saṃyuge rāmasyāstrabalaṃ caiva śatror nidhanakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 024"}
{"quote": "prādurbabhūvur astrāṇi sarvāṇi viditātmanaḥ praharṣāc ca mahātejāḥ śīghrahastataro 'bhavat", "category": "Epic, Ramayana", "book": "Ramayana", "position": "Kanda 6, Sarga 092, Verse 025"}
{"quote": "śubhāny etāni cihnāni vijñāyātmagatāni saḥ bhūya evārdayad rāmo rāvaṇaṃ rākṣasāntakṛt", "category": "Epic, Ramayana", "book": "Ramayana", "position": "Kanda 6, Sarga 092, Verse 026"}
{"quote": "harīṇāṃ cāśmanikaraiḥ śaravarṣaiś ca rāghavāt hanyamāno daśagrīvo vighūrṇahṛdayo 'bhavat", "category": "Epic, Ramayana", "book": "Ramayana", "position": "Kanda 6, Sarga 092, Verse 027"}
{"quote": "yadā ca śastraṃ nārebhe na vyakarṣac charāsanam nāsya pratyakarod vīryaṃ viklavenāntarātmanā", "category": "Epic, Ramayana", "book": "Ramayana", "position": "Kanda 6, Sarga 092, Verse 028"}
{"quote": "kṣiptāś cāpi śarās tena śastrāṇi vividhāni ca na raṇārthāya vartante mṛtyukāle 'bhivartataḥ", "category": "Epic, Ramayana", "book": "Ramayana", "position": "Kanda 6, Sarga 092, Verse 029"}
{"quote": "sūtas tu rathanetāsya tadavasthaṃ nirīkṣya tam śanair yuddhād asaṃbhānto rathaṃ tasyāpavāhayat", "category": "Epic, Ramayana", "book": "Ramayana", "position": "Kanda 6, Sarga 092, Verse 030"}
{"quote": "sa tu mohāt susaṃkruddhaḥ kṛtāntabalacoditaḥ krodhasaṃraktanayano rāvaṇo sūtam abravīt", "category": "Epic, Ramayana", "book": "Ramayana", "position": "Kanda 6, Sarga 093, Verse 001"}
{"quote": "hīnavīryam ivāśaktaṃ pauruṣeṇa vivarjitam bhīruṃ laghum ivāsattvaṃ vihīnam iva tejasā", "category": "Epic, Ramayana", "book": "Ramayana", "position": "Kanda 6, Sarga 093, Verse 002"}
{"quote": "vimuktam iva māyābhir astrair iva bahiṣkṛtam mām avajñāya durbuddhe svayā buddhyā viceṣṭase", "category": "Epic, Ramayana", "book": "Ramayana", "position": "Kanda 6, Sarga 093, Verse 003"}
{"quote": "kimarthaṃ mām avajñāya macchandam anavekṣya ca tvayā śatrusamakṣaṃ me ratho 'yam apavāhitaḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 004"}
{"quote": "tvayādya hi mamānārya cirakālasamārjitam yaśo vīryaṃ ca tejaś ca pratyayaś ca vināśitaḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 005"}
{"quote": "śatroḥ prakhyātavīryasya rañjanīyasya vikramaiḥ paśyato yuddhalubdho 'haṃ kṛtaḥ kāpuruṣas tvayā", "category": "Epic, Ramayana", "book": "Ramayana", "position": "Kanda 6, Sarga 093, Verse 006"}
{"quote": "yas tvaṃ ratham imaṃ mohān na codvahasi durmate satyo 'yaṃ pratitarko me pareṇa tvam upaskṛtaḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 007"}
{"quote": "na hīdaṃ vidyate karma suhṛdo hitakāṅkṣiṇaḥ ripūṇāṃ sadṛśaṃ caitan na tvayaitat svanuṣṭhitam", "category": "Epic, Ramayana", "book": "Ramayana", "position": "Kanda 6, Sarga 093, Verse 008"}
{"quote": "nivartaya rathaṃ śīghraṃ yāvan nāpaiti me ripuḥ yadi vāpy uṣito 'si tvaṃ smaryante yadi vā guṇāḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 009"}
{"quote": "evaṃ paruṣam uktas tu hitabuddhir abuddhinā abravīd rāvaṇaṃ sūto hitaṃ sānunayaṃ vacaḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 010"}
{"quote": "na bhīto 'smi na mūḍho 'smi nopajapto 'smi śatrubhiḥ na pramatto na niḥsneho vismṛtā na ca satkriyā", "category": "Epic, Ramayana", "book": "Ramayana", "position": "Kanda 6, Sarga 093, Verse 011"}
{"quote": "mayā tu hitakāmena yaśaś ca parirakṣatā snehapraskannamanasā priyam ity apriyaṃ kṛtam", "category": "Epic, Ramayana", "book": "Ramayana", "position": "Kanda 6, Sarga 093, Verse 012"}
{"quote": "nāsminn arthe mahārāja tvaṃ māṃ priyahite ratam kaś cil laghur ivānāryo doṣato gantum arhasi", "category": "Epic, Ramayana", "book": "Ramayana", "position": "Kanda 6, Sarga 093, Verse 013"}
{"quote": "śrūyatām abhidhāsyāmi yannimittaṃ mayā rathaḥ nadīvega ivāmbhobhiḥ saṃyuge vinivartitaḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 014"}
{"quote": "śramaṃ tavāvagacchāmi mahatā raṇakarmaṇā na hi te vīra saumukhyaṃ praharṣaṃ vopadhāraye", "category": "Epic, Ramayana", "book": "Ramayana", "position": "Kanda 6, Sarga 093, Verse 015"}
{"quote": "rathodvahanakhinnāś ca ta ime rathavājinaḥ dīnā gharmapariśrāntā gāvo varṣahatā iva", "category": "Epic, Ramayana", "book": "Ramayana", "position": "Kanda 6, Sarga 093, Verse 016"}
{"quote": "nimittāni ca bhūyiṣṭhaṃ yāni prādurbhavanti naḥ teṣu teṣv abhipanneṣu lakṣayāmy apradakṣiṇam", "category": "Epic, Ramayana", "book": "Ramayana", "position": "Kanda 6, Sarga 093, Verse 017"}
{"quote": "deśakālau ca vijñeyau lakṣaṇānīṅgitāni ca dainyaṃ harṣaś ca khedaś ca rathinaś ca balābalam", "category": "Epic, Ramayana", "book": "Ramayana", "position": "Kanda 6, Sarga 093, Verse 018"}
{"quote": "sthalanimnāni bhūmeś ca samāni viṣamāṇi ca yuddhakālaś ca vijñeyaḥ parasyāntaradarśanam", "category": "Epic, Ramayana", "book": "Ramayana", "position": "Kanda 6, Sarga 093, Verse 019"}
{"quote": "upayānāpayāne ca sthānaṃ pratyapasarpaṇam sarvam etad rathasthena jñeyaṃ rathakuṭumbinā", "category": "Epic, Ramayana", "book": "Ramayana", "position": "Kanda 6, Sarga 093, Verse 020"}
{"quote": "tava viśrāmahetos tu tathaiṣāṃ rathavājinām raudraṃ varjayatā khedaṃ kṣamaṃ kṛtam idaṃ mayā", "category": "Epic, Ramayana", "book": "Ramayana", "position": "Kanda 6, Sarga 093, Verse 021"}
{"quote": "na mayā svecchayā vīra ratho 'yam apavāhitaḥ bhartṛsnehaparītena mayedaṃ yatkṛtaṃ vibho", "category": "Epic, Ramayana", "book": "Ramayana", "position": "Kanda 6, Sarga 093, Verse 022"}
{"quote": "ājñāpaya yathātattvaṃ vakṣyasy ariniṣūdana tat kariṣyāmy ahaṃ vīraṃ gatānṛṇyena cetasā", "category": "Epic, Ramayana", "book": "Ramayana", "position": "Kanda 6, Sarga 093, Verse 023"}
{"quote": "saṃtuṣṭas tena vākyena rāvaṇas tasya sāratheḥ praśasyainaṃ bahuvidhaṃ yuddhalubdho 'bravīd idam", "category": "Epic, Ramayana", "book": "Ramayana", "position": "Kanda 6, Sarga 093, Verse 024"}
{"quote": "rathaṃ śīghram imaṃ sūta rāghavābhimukhaṃ kuru nāhatvā samare śatrūn nivartiṣyati rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 093, Verse 025"}
{"quote": "evam uktvā tatas tuṣṭo rāvaṇo rākṣaseśvaraḥ dadau tasya śubhaṃ hy ekaṃ hastābharaṇam uttamam", "category": "Epic, Ramayana", "book": "Ramayana", "position": "Kanda 6, Sarga 093, Verse 026"}
{"quote": "tato drutaṃ rāvaṇavākyacoditaḥ pracodayām āsa hayān sa sārathiḥ sa rākṣasendrasya tato mahārathaḥ kṣaṇena rāmasya raṇāgrato 'bhavat", "category": "Epic, Ramayana", "book": "Ramayana", "position": "Kanda 6, Sarga 093, Verse 027"}
{"quote": "tam āpatantaṃ sahasā svanavantaṃ mahādhvajam rathaṃ rākṣasarājasya nararājo dadarśa ha", "category": "Epic, Ramayana", "book": "Ramayana", "position": "Kanda 6, Sarga 094, Verse 001"}
{"quote": "kṛṣṇavājisamāyuktaṃ yuktaṃ raudreṇa varcasā taḍitpatākāgahanaṃ darśitendrāyudhāyudham śaradhārā vimuñcantaṃ dhārāsāram ivānbudam", "category": "Epic, Ramayana", "book": "Ramayana", "position": "Kanda 6, Sarga 094, Verse 002"}
{"quote": "taṃ dṛṣṭvā meghasaṃkāśam āpatantaṃ rathaṃ ripoḥ girer vajrābhimṛṣṭasya dīryataḥ sadṛśasvanam uvāca mātaliṃ rāmaḥ sahasrākṣasya sārathim", "category": "Epic, Ramayana", "book": "Ramayana", "position": "Kanda 6, Sarga 094, Verse 003"}
{"quote": "mātale paśya saṃrabdham āpatantaṃ rathaṃ ripoḥ yathāpasavyaṃ patatā vegena mahatā punaḥ samare hantum ātmānaṃ tathānena kṛtā matiḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 004"}
{"quote": "tad apramādam ātiṣṭha pratyudgaccha rathaṃ ripoḥ vidhvaṃsayitum icchāmi vāyur megham ivotthitam", "category": "Epic, Ramayana", "book": "Ramayana", "position": "Kanda 6, Sarga 094, Verse 005"}
{"quote": "aviklavam asaṃbhrāntam avyagrahṛdayekṣaṇam raśmisaṃcāraniyataṃ pracodaya rathaṃ drutam", "category": "Epic, Ramayana", "book": "Ramayana", "position": "Kanda 6, Sarga 094, Verse 006"}
{"quote": "kāmaṃ na tvaṃ samādheyaḥ puraṃdararathocitaḥ yuyutsur aham ekāgraḥ smāraye tvāṃ na śikṣaye", "category": "Epic, Ramayana", "book": "Ramayana", "position": "Kanda 6, Sarga 094, Verse 007"}
{"quote": "parituṣṭaḥ sa rāmasya tena vākyena mātaliḥ pracodayām āsa rathaṃ surasārathisattamaḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 008"}
{"quote": "apasavyaṃ tataḥ kurvan rāvaṇasya mahāratham cakrotkṣiptena rajasā rāvaṇaṃ vyavadhūnayat", "category": "Epic, Ramayana", "book": "Ramayana", "position": "Kanda 6, Sarga 094, Verse 009"}
{"quote": "tataḥ kruddho daśagrīvas tāmravisphāritekṣaṇaḥ rathapratimukhaṃ rāmaṃ sāyakair avadhūnayat", "category": "Epic, Ramayana", "book": "Ramayana", "position": "Kanda 6, Sarga 094, Verse 010"}
{"quote": "dharṣaṇāmarṣito rāmo dhairyaṃ roṣeṇa laṅghayan jagrāha sumahāvegam aindraṃ yudhi śarāsanam śarāṃś ca sumahātejāḥ sūryaraśmisamaprabhān", "category": "Epic, Ramayana", "book": "Ramayana", "position": "Kanda 6, Sarga 094, Verse 011"}
{"quote": "tad upoḍhaṃ mahad yuddham anyonyavadhakāṅkṣiṇoḥ parasparābhimukhayor dṛptayor iva siṃhayoḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 012"}
{"quote": "tato devāḥ sagandharvāḥ siddhāś ca paramarṣayaḥ samīyur dvairathaṃ draṣṭuṃ rāvaṇakṣayakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 013"}
{"quote": "samutpetur athotpātā dāruṇā lomaharṣaṇāḥ rāvaṇasya vināśāya rāghavasya jayāya ca", "category": "Epic, Ramayana", "book": "Ramayana", "position": "Kanda 6, Sarga 094, Verse 014"}
{"quote": "vavarṣa rudhiraṃ devo rāvaṇasya rathopari vātā maṇḍalinas tīvrā apasavyaṃ pracakramuḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 015"}
{"quote": "mahad gṛdhrakulaṃ cāsya bhramamāṇaṃ nabhastale yena yena ratho yāti tena tena pradhāvati", "category": "Epic, Ramayana", "book": "Ramayana", "position": "Kanda 6, Sarga 094, Verse 016"}
{"quote": "saṃdhyayā cāvṛtā laṅkā japāpuṣpanikāśayā dṛśyate saṃpradīteva divase 'pi vasuṃdharā", "category": "Epic, Ramayana", "book": "Ramayana", "position": "Kanda 6, Sarga 094, Verse 017"}
{"quote": "sanirghātā maholkāś ca saṃpracetur mahāsvanāḥ viṣādayantyo rakṣāṃsi rāvaṇasya tadāhitāḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 018"}
{"quote": "rāvaṇaś ca yatas tatra pracacāla vasuṃdharā rakṣasāṃ ca praharatāṃ gṛhītā iva bāhavaḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 019"}
{"quote": "tāmrāḥ pītāḥ sitāḥ śvetāḥ patitāḥ sūryaraśmayaḥ dṛśyante rāvaṇasyāṅge parvatasyeva dhātavaḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 020"}
{"quote": "gṛdhrair anugatāś cāsya vamantyo jvalanaṃ mukhaiḥ praṇedur mukham īkṣantyaḥ saṃrabdham aśivaṃ śivāḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 021"}
{"quote": "pratikūlaṃ vavau vāyū raṇe pāṃsūn samutkiran tasya rākṣasarājasya kurvan dṛṣṭivilopanam", "category": "Epic, Ramayana", "book": "Ramayana", "position": "Kanda 6, Sarga 094, Verse 022"}
{"quote": "nipetur indrāśanayaḥ sainye cāsya samantataḥ durviṣahya svanā ghorā vinā jaladharasvanam", "category": "Epic, Ramayana", "book": "Ramayana", "position": "Kanda 6, Sarga 094, Verse 023"}
{"quote": "diśaś ca pradiśaḥ sarvā babhūvus timirāvṛtāḥ pāṃsuvarṣeṇa mahatā durdarśaṃ ca nabho 'bhavat", "category": "Epic, Ramayana", "book": "Ramayana", "position": "Kanda 6, Sarga 094, Verse 024"}
{"quote": "kurvantyaḥ kalahaṃ ghoraṃ sārikās tadrathaṃ prati nipetuḥ śataśas tatra dāruṇā dāruṇasvanāḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 025"}
{"quote": "jaghanebhyaḥ sphuliṅgāṃś ca netrebhyo 'śrūṇi saṃtatam mumucus tasya turagās tulyam agniṃ ca vāri ca", "category": "Epic, Ramayana", "book": "Ramayana", "position": "Kanda 6, Sarga 094, Verse 026"}
{"quote": "evaṃ prakārā bahavaḥ samutpātā bhayāvahāḥ rāvaṇasya vināśāya dāruṇāḥ saṃprajajñire", "category": "Epic, Ramayana", "book": "Ramayana", "position": "Kanda 6, Sarga 094, Verse 027"}
{"quote": "rāmasyāpi nimittāni saumyāni ca śivāni ca babhūvur jayaśaṃsīni prādurbhūtāni sarvaśaḥ", "category": "Epic, Ramayana", "book": "Ramayana", "position": "Kanda 6, Sarga 094, Verse 028"}
{"quote": "tato nirīkṣyātmagatāni rāghavo raṇe nimittāni nimittakovidaḥ jagāma harṣaṃ ca parāṃ ca nirvṛtiṃ cakāra yuddhe 'bhyadhikaṃ ca vikramam", "category": "Epic, Ramayana", "book": "Ramayana", "position": "Kanda 6, Sarga 094, Verse 029"}
{"quote": "tataḥ pravṛttaṃ sukrūraṃ rāmarāvaṇayos tadā sumahad dvairathaṃ yuddhaṃ sarvalokabhayāvaham", "category": "Epic, Ramayana", "book": "Ramayana", "position": "Kanda 6, Sarga 095, Verse 001"}
{"quote": "tato rākṣasasainyaṃ ca harīṇāṃ ca mahad balam pragṛhītapraharaṇaṃ niśceṣṭaṃ samatiṣṭhata", "category": "Epic, Ramayana", "book": "Ramayana", "position": "Kanda 6, Sarga 095, Verse 002"}
{"quote": "saṃprayuddhau tato dṛṣṭvā balavan nararākṣasau vyākṣiptahṛdayāḥ sarve paraṃ vismayam āgatāḥ", "category": "Epic, Ramayana", "book": "Ramayana", "position": "Kanda 6, Sarga 095, Verse 003"}
{"quote": "nānāpraharaṇair vyagrair bhujair vismitabuddhayaḥ tasthuḥ prekṣya ca saṃgrāmaṃ nābhijaghnuḥ parasparam", "category": "Epic, Ramayana", "book": "Ramayana", "position": "Kanda 6, Sarga 095, Verse 004"}
{"quote": "rakṣasāṃ rāvaṇaṃ cāpi vānarāṇāṃ ca rāghavam paśyatāṃ vismitākṣāṇāṃ sainyaṃ citram ivābabhau", "category": "Epic, Ramayana", "book": "Ramayana", "position": "Kanda 6, Sarga 095, Verse 005"}
{"quote": "tau tu tatra nimittāni dṛṣṭvā rāghavarāvaṇau kṛtabuddhī sthirāmarṣau yuyudhāte abhītavat", "category": "Epic, Ramayana", "book": "Ramayana", "position": "Kanda 6, Sarga 095, Verse 006"}
{"quote": "jetavyam iti kākutstho martavyam iti rāvaṇaḥ dhṛtau svavīryasarvasvaṃ yuddhe 'darśayatāṃ tadā", "category": "Epic, Ramayana", "book": "Ramayana", "position": "Kanda 6, Sarga 095, Verse 007"}
{"quote": "tataḥ krodhād daśagrīvaḥ śarān saṃdhāya vīryavān mumoca dhvajam uddiśya rāghavasya rathe sthitam", "category": "Epic, Ramayana", "book": "Ramayana", "position": "Kanda 6, Sarga 095, Verse 008"}
{"quote": "te śarās tam anāsādya puraṃdararathadhvajam raktaśaktiṃ parāmṛśya nipetur dharaṇītale", "category": "Epic, Ramayana", "book": "Ramayana", "position": "Kanda 6, Sarga 095, Verse 009"}
{"quote": "tato rāmo 'bhisaṃkruddhaś cāpam āyamya vīryavān kṛtapratikṛtaṃ kartuṃ manasā saṃpracakrame", "category": "Epic, Ramayana", "book": "Ramayana", "position": "Kanda 6, Sarga 095, Verse 010"}
{"quote": "rāvaṇadhvajam uddiśya mumoca niśitaṃ śaram mahāsarpam ivāsahyaṃ jvalantaṃ svena tejasā", "category": "Epic, Ramayana", "book": "Ramayana", "position": "Kanda 6, Sarga 095, Verse 011"}
{"quote": "jagāma sa mahīṃ bhittvā daśagrīvadhvajaṃ śaraḥ sa nikṛtto 'patad bhūmau rāvaṇasya rathadhvajaḥ", "category": "Epic, Ramayana", "book": "Ramayana", "position": "Kanda 6, Sarga 095, Verse 012"}
{"quote": "dhvajasyonmathanaṃ dṛṣṭvā rāvaṇaḥ sumahābalaḥ krodhajenāgninā saṃkhye pradīpta iva cābhavat", "category": "Epic, Ramayana", "book": "Ramayana", "position": "Kanda 6, Sarga 095, Verse 013"}
{"quote": "sa roṣavaśam āpannaḥ śaravarṣaṃ mahad vaman rāmasya turagān divyāñ śarair vivyādha rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 095, Verse 014"}
{"quote": "te viddhā harayas tasya nāskhalan nāpi babhramuḥ babhūvuḥ svasthahṛdayāḥ padmanālair ivāhatāḥ", "category": "Epic, Ramayana", "book": "Ramayana", "position": "Kanda 6, Sarga 095, Verse 015"}
{"quote": "teṣām asaṃbhramaṃ dṛṣṭvā vājināṃ rāvaṇas tadā bhūya eva susaṃkruddhaḥ śaravarṣaṃ mumoca ha", "category": "Epic, Ramayana", "book": "Ramayana", "position": "Kanda 6, Sarga 095, Verse 016"}
{"quote": "gadāś ca parighāṃś caiva cakrāṇi musalāni ca giriśṛṅgāṇi vṛkṣāṃś ca tathā śūlaparaśvadhān", "category": "Epic, Ramayana", "book": "Ramayana", "position": "Kanda 6, Sarga 095, Verse 017"}
{"quote": "māyāvihitam etat tu śastravarṣam apātayat sahasraśas tato bāṇān aśrāntahṛdayodyamaḥ", "category": "Epic, Ramayana", "book": "Ramayana", "position": "Kanda 6, Sarga 095, Verse 018"}
{"quote": "tumulaṃ trāsajananaṃ bhīmaṃ bhīmapratisvanam durdharṣam abhavad yuddhe naikaśastramayaṃ mahat", "category": "Epic, Ramayana", "book": "Ramayana", "position": "Kanda 6, Sarga 095, Verse 019"}
{"quote": "vimucya rāghavarathaṃ samantād vānare bale sāyakair antarikṣaṃ ca cakārāśu nirantaram mumoca ca daśagrīvo niḥsaṅgenāntarātmanā", "category": "Epic, Ramayana", "book": "Ramayana", "position": "Kanda 6, Sarga 095, Verse 020"}
{"quote": "vyāyacchamānaṃ taṃ dṛṣṭvā tatparaṃ rāvaṇaṃ raṇe prahasann iva kākutsthaḥ saṃdadhe sāyakāñ śitān", "category": "Epic, Ramayana", "book": "Ramayana", "position": "Kanda 6, Sarga 095, Verse 021"}
{"quote": "sa mumoca tato bāṇān raṇe śatasahasraśaḥ tān dṛṣṭvā rāvaṇaś cakre svaśaraiḥ khaṃ nirantaram", "category": "Epic, Ramayana", "book": "Ramayana", "position": "Kanda 6, Sarga 095, Verse 022"}
{"quote": "tatas tābhyāṃ prayuktena śaravarṣeṇa bhāsvatā śarabaddham ivābhāti dvitīyaṃ bhāsvad ambaram", "category": "Epic, Ramayana", "book": "Ramayana", "position": "Kanda 6, Sarga 095, Verse 023"}
{"quote": "nānimitto 'bhavad bāṇo nātibhettā na niṣphalaḥ tathā visṛjator bāṇān rāmarāvaṇayor mṛdhe", "category": "Epic, Ramayana", "book": "Ramayana", "position": "Kanda 6, Sarga 095, Verse 024"}
{"quote": "prāyudhyetām avicchinnam asyantau savyadakṣiṇam cakratus tau śaraughais tu nirucchvāsam ivāmbaram", "category": "Epic, Ramayana", "book": "Ramayana", "position": "Kanda 6, Sarga 095, Verse 025"}
{"quote": "rāvaṇasya hayān rāmo hayān rāmasya rāvaṇaḥ jaghnatus tau tadānyonyaṃ kṛtānukṛtakāriṇau", "category": "Epic, Ramayana", "book": "Ramayana", "position": "Kanda 6, Sarga 095, Verse 026"}
{"quote": "tau tathā yudhyamānau tu samare rāmarāvaṇau dadṛśuḥ sarvabhūtāni vismitenāntarātmanā", "category": "Epic, Ramayana", "book": "Ramayana", "position": "Kanda 6, Sarga 096, Verse 001"}
{"quote": "ardayantau tu samare tayos tau syandanottamau parasparavadhe yuktau ghorarūpau babhūvatuḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 002"}
{"quote": "maṇḍalāni ca vīthīś ca gatapratyāgatāni ca darśayantau bahuvidhāṃ sūtau sārathyajāṃ gatim", "category": "Epic, Ramayana", "book": "Ramayana", "position": "Kanda 6, Sarga 096, Verse 003"}
{"quote": "ardayan rāvaṇaṃ rāmo rāghavaṃ cāpi rāvaṇaḥ gativegaṃ samāpannau pravartana nivartane", "category": "Epic, Ramayana", "book": "Ramayana", "position": "Kanda 6, Sarga 096, Verse 004"}
{"quote": "kṣipatoḥ śarajālāni tayos tau syandanottamau ceratuḥ saṃyugamahīṃ sāsārau jaladāv iva", "category": "Epic, Ramayana", "book": "Ramayana", "position": "Kanda 6, Sarga 096, Verse 005"}
{"quote": "darśayitvā tadā tau tu gatiṃ bahuvidhāṃ raṇe parasparasyābhimukhau punar eva ca tasthatuḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 006"}
{"quote": "dhuraṃ dhureṇa rathayor vaktraṃ vaktreṇa vājinām patākāś ca patākābhiḥ sameyuḥ sthitayos tadā", "category": "Epic, Ramayana", "book": "Ramayana", "position": "Kanda 6, Sarga 096, Verse 007"}
{"quote": "rāvaṇasya tato rāmo dhanurmuktaiḥ śitaiḥ śaraiḥ caturbhiś caturo dīptān hayān pratyapasarpayat", "category": "Epic, Ramayana", "book": "Ramayana", "position": "Kanda 6, Sarga 096, Verse 008"}
{"quote": "sa krodhavaśam āpanno hayānām apasarpaṇe mumoca niśitān bāṇān rāghavāya niśācaraḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 009"}
{"quote": "so 'tividdho balavatā daśagrīveṇa rāghavaḥ jagāma na vikāraṃ ca na cāpi vyathito 'bhavat", "category": "Epic, Ramayana", "book": "Ramayana", "position": "Kanda 6, Sarga 096, Verse 010"}
{"quote": "cikṣepa ca punar bāṇān vajrapātasamasvanān sārathiṃ vajrahastasya samuddiśya niśācaraḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 011"}
{"quote": "mātales tu mahāvegāḥ śarīre patitāḥ śarāḥ na sūkṣmam api saṃmohaṃ vyathāṃ vā pradadur yudhi", "category": "Epic, Ramayana", "book": "Ramayana", "position": "Kanda 6, Sarga 096, Verse 012"}
{"quote": "tayā dharṣaṇayā kroddho mātaler na tathātmanaḥ cakāra śarajālena rāghavo vimukhaṃ ripum", "category": "Epic, Ramayana", "book": "Ramayana", "position": "Kanda 6, Sarga 096, Verse 013"}
{"quote": "viṃśatiṃ triṃśataṃ ṣaṣṭiṃ śataśo 'tha sahasraśaḥ mumoca rāghavo vīraḥ sāyakān syandane ripoḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 014"}
{"quote": "gadānāṃ musalānāṃ ca parighāṇāṃ ca nisvanaiḥ śarāṇāṃ puṅkhavātaiś ca kṣubhitāḥ saptasāgarāḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 015"}
{"quote": "kṣubdhānāṃ sāgarāṇāṃ ca pātālatalavāsinaḥ vyathitāḥ pannagāḥ sarve dānavāś ca sahasraśaḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 016"}
{"quote": "cakampe medinī kṛtsnā saśailavanakānanā bhāskaro niṣprabhaś cābhūn na vavau cāpi mārutaḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 017"}
{"quote": "tato devāḥ sagandharvāḥ siddhāś ca paramarṣayaḥ cintām āpedire sarve sakiṃnaramahoragāḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 018"}
{"quote": "svasti gobrāhmaṇebhyo 'stu lokās tiṣṭhantu śāśvatāḥ jayatāṃ rāghavaḥ saṃkhye rāvaṇaṃ rākṣaseśvaram", "category": "Epic, Ramayana", "book": "Ramayana", "position": "Kanda 6, Sarga 096, Verse 019"}
{"quote": "tataḥ kruddho mahābāhū raghūṇāṃ kīrtivardhanaḥ saṃdhāya dhanuṣā rāmaḥ kṣuram āśīviṣopamam rāvaṇasya śiro 'cchindac chrīmaj jvalitakuṇḍalam", "category": "Epic, Ramayana", "book": "Ramayana", "position": "Kanda 6, Sarga 096, Verse 020"}
{"quote": "tac chiraḥ patitaṃ bhūmau dṛṣṭaṃ lokais tribhis tadā tasyaiva sadṛśaṃ cānyad rāvaṇasyotthitaṃ śiraḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 021"}
{"quote": "tat kṣipraṃ kṣiprahastena rāmeṇa kṣiprakāriṇā dvitīyaṃ rāvaṇaśiraś chinnaṃ saṃyati sāyakaiḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 022"}
{"quote": "chinnamātraṃ ca tac chīrṣaṃ punar anyat sma dṛśyate tad apy aśanisaṃkāśaiś chinnaṃ rāmeṇa sāyakaiḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 023"}
{"quote": "evam eva śataṃ chinnaṃ śirasāṃ tulyavarcasām na caiva rāvaṇasyānto dṛśyate jīvitakṣaye", "category": "Epic, Ramayana", "book": "Ramayana", "position": "Kanda 6, Sarga 096, Verse 024"}
{"quote": "tataḥ sarvāstravid vīraḥ kausalyānandivardhanaḥ mārgaṇair bahubhir yuktaś cintayām āsa rāghavaḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 025"}
{"quote": "mārīco nihato yais tu kharo yais tu sudūṣaṇaḥ krañcāraṇye virādhas tu kabandho daṇḍakā vane", "category": "Epic, Ramayana", "book": "Ramayana", "position": "Kanda 6, Sarga 096, Verse 026"}
{"quote": "ta ime sāyakāḥ sarve yuddhe pratyayikā mama kiṃ nu tat kāraṇaṃ yena rāvaṇe mandatejasaḥ", "category": "Epic, Ramayana", "book": "Ramayana", "position": "Kanda 6, Sarga 096, Verse 027"}
{"quote": "iti cintāparaś cāsīd apramattaś ca saṃyuge vavarṣa śaravarṣāṇi rāghavo rāvaṇorasi", "category": "Epic, Ramayana", "book": "Ramayana", "position": "Kanda 6, Sarga 096, Verse 028"}
{"quote": "rāvaṇo 'pi tataḥ kruddho rathastho rākṣaseśvaraḥ gadāmusalavarṣeṇa rāmaṃ pratyardayad raṇe", "category": "Epic, Ramayana", "book": "Ramayana", "position": "Kanda 6, Sarga 096, Verse 029"}
{"quote": "devadānavayakṣāṇāṃ piśācoragarakṣasām paśyatāṃ tan mahad yuddhaṃ sarvarātram avartata", "category": "Epic, Ramayana", "book": "Ramayana", "position": "Kanda 6, Sarga 096, Verse 030"}
{"quote": "naiva ratriṃ na divasaṃ na muhūrtaṃ na cakṣaṇam rāmarāvaṇayor yuddhaṃ virāmam upagacchati", "category": "Epic, Ramayana", "book": "Ramayana", "position": "Kanda 6, Sarga 096, Verse 031"}
{"quote": "atha saṃsmārayām āsa rāghavaṃ mātalis tadā ajānann iva kiṃ vīra tvam enam anuvartase", "category": "Epic, Ramayana", "book": "Ramayana", "position": "Kanda 6, Sarga 097, Verse 001"}
{"quote": "visṛjāsmai vadhāya tvam astraṃ paitāmahaṃ prabho vināśakālaḥ kathito yaḥ suraiḥ so 'dya vartate", "category": "Epic, Ramayana", "book": "Ramayana", "position": "Kanda 6, Sarga 097, Verse 002"}
{"quote": "tataḥ saṃsmārito rāmas tena vākyena mātaleḥ jagrāha sa śaraṃ dīptaṃ niśvasantam ivoragam", "category": "Epic, Ramayana", "book": "Ramayana", "position": "Kanda 6, Sarga 097, Verse 003"}
{"quote": "yam asmai prathamaṃ prādād agastyo bhagavān ṛṣiḥ brahmadattaṃ mahad bāṇam amoghaṃ yudhi vīryavān", "category": "Epic, Ramayana", "book": "Ramayana", "position": "Kanda 6, Sarga 097, Verse 004"}
{"quote": "brahmaṇā nirmitaṃ pūrvam indrārtham amitaujasā dattaṃ surapateḥ pūrvaṃ trilokajayakāṅkṣiṇaḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 005"}
{"quote": "yasya vājeṣu pavanaḥ phale pāvakabhāskarau śarīram ākāśamayaṃ gaurave merumandarau", "category": "Epic, Ramayana", "book": "Ramayana", "position": "Kanda 6, Sarga 097, Verse 006"}
{"quote": "jājvalyamānaṃ vapuṣā supuṅkhaṃ hemabhūṣitam tejasā sarvabhūtānāṃ kṛtaṃ bhāskaravarcasaṃ", "category": "Epic, Ramayana", "book": "Ramayana", "position": "Kanda 6, Sarga 097, Verse 007"}
{"quote": "sadhūmam iva kālāgniṃ dīptam āśīviṣaṃ yathā rathanāgāśvavṛndānāṃ bhedanaṃ kṣiprakāriṇam", "category": "Epic, Ramayana", "book": "Ramayana", "position": "Kanda 6, Sarga 097, Verse 008"}
{"quote": "dvārāṇāṃ parighāṇāṃ ca girīṇām api bhedanam nānārudhirasiktāṅgaṃ medodigdhaṃ sudāruṇam", "category": "Epic, Ramayana", "book": "Ramayana", "position": "Kanda 6, Sarga 097, Verse 009"}
{"quote": "vajrasāraṃ mahānādaṃ nānāsamitidāruṇam sarvavitrāsanaṃ bhīmaṃ śvasantam iva pannagam", "category": "Epic, Ramayana", "book": "Ramayana", "position": "Kanda 6, Sarga 097, Verse 010"}
{"quote": "kaṅkagṛdhrabalānāṃ ca gomāyugaṇarakṣasām nityaṃ bhakṣapradaṃ yuddhe yamarūpaṃ bhayāvaham", "category": "Epic, Ramayana", "book": "Ramayana", "position": "Kanda 6, Sarga 097, Verse 011"}
{"quote": "nandanaṃ vānarendrāṇāṃ rakṣasām avasādanam vājitaṃ vividhair vājaiś cārucitrair garutmataḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 012"}
{"quote": "tam uttameṣuṃ lokānām ikṣvākubhayanāśanam dviṣatāṃ kīrtiharaṇaṃ praharṣakaram ātmanaḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 013"}
{"quote": "abhimantrya tato rāmas taṃ maheṣuṃ mahābalaḥ vedaproktena vidhinā saṃdadhe kārmuke balī", "category": "Epic, Ramayana", "book": "Ramayana", "position": "Kanda 6, Sarga 097, Verse 014"}
{"quote": "sa rāvaṇāya saṃkruddho bhṛśam āyamya kārmukam cikṣepa param āyattas taṃ śaraṃ marmaghātinam", "category": "Epic, Ramayana", "book": "Ramayana", "position": "Kanda 6, Sarga 097, Verse 015"}
{"quote": "sa vajra iva durdharṣo vajrabāhuvisarjitaḥ kṛtānta iva cāvāryo nyapatad rāvaṇorasi", "category": "Epic, Ramayana", "book": "Ramayana", "position": "Kanda 6, Sarga 097, Verse 016"}
{"quote": "sa visṛṣṭo mahāvegaḥ śarīrāntakaraḥ śaraḥ bibheda hṛdayaṃ tasya rāvaṇasya durātmanaḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 017"}
{"quote": "rudhirāktaḥ sa vegena jīvitāntakaraḥ śaraḥ rāvaṇasya haran prāṇān viveśa dharaṇītalam", "category": "Epic, Ramayana", "book": "Ramayana", "position": "Kanda 6, Sarga 097, Verse 018"}
{"quote": "sa śaro rāvaṇaṃ hatvā rudhirārdrakṛtacchaviḥ kṛtakarmā nibhṛtavat svatūṇīṃ punar āviśat", "category": "Epic, Ramayana", "book": "Ramayana", "position": "Kanda 6, Sarga 097, Verse 019"}
{"quote": "tasya hastād dhatasyāśu kārmukaṃ tat sasāyakam nipapāta saha prāṇair bhraśyamānasya jīvitāt", "category": "Epic, Ramayana", "book": "Ramayana", "position": "Kanda 6, Sarga 097, Verse 020"}
{"quote": "gatāsur bhīmavegas tu nairṛtendro mahādyutiḥ papāta syandanād bhūmau vṛtro vajrahato yathā", "category": "Epic, Ramayana", "book": "Ramayana", "position": "Kanda 6, Sarga 097, Verse 021"}
{"quote": "taṃ dṛṣṭvā patitaṃ bhūmau hataśeṣā niśācarāḥ hatanāthā bhayatrastāḥ sarvataḥ saṃpradudruvuḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 022"}
{"quote": "nardantaś cābhipetus tān vānarā drumayodhinaḥ daśagrīvavadhaṃ dṛṣṭvā vijayaṃ rāghavasya ca", "category": "Epic, Ramayana", "book": "Ramayana", "position": "Kanda 6, Sarga 097, Verse 023"}
{"quote": "arditā vānarair hṛṣṭair laṅkām abhyapatan bhayāt hatāśrayatvāt karuṇair bāṣpaprasravaṇair mukhaiḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 024"}
{"quote": "tato vineduḥ saṃhṛṣṭā vānarā jitakāśinaḥ vadanto rāghavajayaṃ rāvaṇasya ca taṃ vadham", "category": "Epic, Ramayana", "book": "Ramayana", "position": "Kanda 6, Sarga 097, Verse 025"}
{"quote": "athāntarikṣe vyanadat saumyas tridaśadundubhiḥ divyagandhavahas tatra mārutaḥ susukho vavau", "category": "Epic, Ramayana", "book": "Ramayana", "position": "Kanda 6, Sarga 097, Verse 026"}
{"quote": "nipapātāntarikṣāc ca puṣpavṛṣṭis tadā bhuvi kirantī rāghavarathaṃ duravāpā manoharāḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 027"}
{"quote": "rāghavastavasaṃyuktā gagane ca viśuśruve sādhu sādhv iti vāg agryā devatānāṃ mahātmanām", "category": "Epic, Ramayana", "book": "Ramayana", "position": "Kanda 6, Sarga 097, Verse 028"}
{"quote": "āviveśa mahān harṣo devānāṃ cāraṇaiḥ saha rāvaṇe nihate raudre sarvalokabhayaṃkare", "category": "Epic, Ramayana", "book": "Ramayana", "position": "Kanda 6, Sarga 097, Verse 029"}
{"quote": "tataḥ sakāmaṃ sugrīvam aṅgadaṃ ca mahābalam cakāra rāghavaḥ prīto hatvā rākṣasapuṃgavam", "category": "Epic, Ramayana", "book": "Ramayana", "position": "Kanda 6, Sarga 097, Verse 030"}
{"quote": "tataḥ prajagmuḥ praśamaṃ marudgaṇā diśaḥ prasedur vimalaṃ nabho 'bhavat mahī cakampe na ca mārutā vavuḥ sthiraprabhaś cāpy abhavad divākaraḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 031"}
{"quote": "tatas tu sugrīvavibhīṣaṇādayaḥ suhṛdviśeṣāḥ sahalakṣmaṇās tadā sametya hṛṣṭā vijayena rāghavaṃ raṇe 'bhirāmaṃ vidhinābhyapūjayan", "category": "Epic, Ramayana", "book": "Ramayana", "position": "Kanda 6, Sarga 097, Verse 032"}
{"quote": "sa tu nihataripuḥ sthirapratijñaḥ svajanabalābhivṛto raṇe rarāja raghukulanṛpanandano mahaujās tridaśagaṇair abhisaṃvṛto yathendraḥ", "category": "Epic, Ramayana", "book": "Ramayana", "position": "Kanda 6, Sarga 097, Verse 033"}
{"quote": "rāvaṇaṃ nihataṃ śrutvā rāghaveṇa mahātmanā antaḥpurād viniṣpetū rākṣasyaḥ śokakarśitāḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 001"}
{"quote": "vāryamāṇāḥ subahuśo vṛṣṭantyaḥ kṣitipāṃsuṣu vimuktakeśyo duḥkhārtā gāvo vatsahatā yathā", "category": "Epic, Ramayana", "book": "Ramayana", "position": "Kanda 6, Sarga 098, Verse 002"}
{"quote": "uttareṇa viniṣkramya dvāreṇa saha rākṣasaiḥ praviśyāyodhanaṃ ghoraṃ vicinvantyo hataṃ patim", "category": "Epic, Ramayana", "book": "Ramayana", "position": "Kanda 6, Sarga 098, Verse 003"}
{"quote": "āryaputreti vādinyo hā nātheti ca sarvaśaḥ paripetuḥ kabandhāṅkāṃ mahīṃ śoṇitakardamām", "category": "Epic, Ramayana", "book": "Ramayana", "position": "Kanda 6, Sarga 098, Verse 004"}
{"quote": "tā bāṣpaparipūrṇākṣyo bhartṛśokaparājitāḥ kareṇva iva nardantyo vinedur hatayūthapāḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 005"}
{"quote": "dadṛśus tā mahākāyaṃ mahāvīryaṃ mahādyutim rāvaṇaṃ nihataṃ bhūmau nīlāñjanacayopamam", "category": "Epic, Ramayana", "book": "Ramayana", "position": "Kanda 6, Sarga 098, Verse 006"}
{"quote": "tāḥ patiṃ sahasā dṛṣṭvā śayānaṃ raṇapāṃsuṣu nipetus tasya gātreṣu chinnā vanalatā iva", "category": "Epic, Ramayana", "book": "Ramayana", "position": "Kanda 6, Sarga 098, Verse 007"}
{"quote": "bahumānāt pariṣvajya kā cid enaṃ ruroda ha caraṇau kā cid āliṅgya kā cit kaṇṭhe 'valambya ca", "category": "Epic, Ramayana", "book": "Ramayana", "position": "Kanda 6, Sarga 098, Verse 008"}
{"quote": "uddhṛtya ca bhujau kā cid bhūmau sma parivartate hatasya vadanaṃ dṛṣṭvā kā cin moham upāgamat", "category": "Epic, Ramayana", "book": "Ramayana", "position": "Kanda 6, Sarga 098, Verse 009"}
{"quote": "kā cid aṅke śiraḥ kṛtvā ruroda mukham īkṣatī snāpayantī mukhaṃ bāṣpais tuṣārair iva paṅkajam", "category": "Epic, Ramayana", "book": "Ramayana", "position": "Kanda 6, Sarga 098, Verse 010"}
{"quote": "evam ārtāḥ patiṃ dṛṣṭvā rāvaṇaṃ nihataṃ bhuvi cukruśur bahudhā śokād bhūyas tāḥ paryadevayan", "category": "Epic, Ramayana", "book": "Ramayana", "position": "Kanda 6, Sarga 098, Verse 011"}
{"quote": "yena vitrāsitaḥ śakro yena vitrāsito yamaḥ yena vaiśravaṇo rājā puṣpakeṇa viyojitaḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 012"}
{"quote": "gandharvāṇām ṛṣīṇāṃ ca surāṇāṃ ca mahātmanām bhayaṃ yena mahad dattaṃ so 'yaṃ śete raṇe hataḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 013"}
{"quote": "asurebhyaḥ surebhyo vā pannagebhyo 'pi vā tathā na bhayaṃ yo vijānāti tasyedaṃ mānuṣād bhayam", "category": "Epic, Ramayana", "book": "Ramayana", "position": "Kanda 6, Sarga 098, Verse 014"}
{"quote": "avadhyo devatānāṃ yas tathā dānavarakṣasām hataḥ so 'yaṃ raṇe śete mānuṣeṇa padātinā", "category": "Epic, Ramayana", "book": "Ramayana", "position": "Kanda 6, Sarga 098, Verse 015"}
{"quote": "yo na śakyaḥ surair hantuṃ na yakṣair nāsurais tathā so 'yaṃ kaś cid ivāsattvo mṛtyuṃ martyena lambhitaḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 016"}
{"quote": "evaṃ vadantyo bahudhā rurudus tasya tāḥ striyaḥ bhūya eva ca duḥkhārtā vilepuś ca punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 017"}
{"quote": "aśṛṇvatā tu suhṛdāṃ satataṃ hitavādinām etāḥ samam idānīṃ te vayam ātmā ca pātitāḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 018"}
{"quote": "bruvāṇo 'pi hitaṃ vākyam iṣṭo bhrātā vibhīṣaṇaḥ dhṛṣṭaṃ paruṣito mohāt tvayātmavadhakāṅkṣiṇā", "category": "Epic, Ramayana", "book": "Ramayana", "position": "Kanda 6, Sarga 098, Verse 019"}
{"quote": "yadi niryātitā te syāt sītā rāmāya maithilī na naḥ syād vyasanaṃ ghoram idaṃ mūlaharaṃ mahat", "category": "Epic, Ramayana", "book": "Ramayana", "position": "Kanda 6, Sarga 098, Verse 020"}
{"quote": "vṛttakāmo bhaved bhrātā rāmo mitrakulaṃ bhavet vayaṃ cāvidhavāḥ sarvāḥ sakāmā na ca śatravaḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 021"}
{"quote": "tvayā punar nṛśaṃsena sītāṃ saṃrundhatā balāt rākṣasā vayam ātmā ca trayaṃ tulaṃ nipātitam", "category": "Epic, Ramayana", "book": "Ramayana", "position": "Kanda 6, Sarga 098, Verse 022"}
{"quote": "na kāmakāraḥ kāmaṃ vā tava rākṣasapuṃgava daivaṃ ceṣṭayate sarvaṃ hataṃ daivena hanyate", "category": "Epic, Ramayana", "book": "Ramayana", "position": "Kanda 6, Sarga 098, Verse 023"}
{"quote": "vānarāṇāṃ vināśo 'yaṃ rākṣasānāṃ ca te raṇe tava caiva mahābāho daivayogād upāgataḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 024"}
{"quote": "naivārthena na kāmena vikrameṇa na cājñayā śakyā daivagatir loke nivartayitum udyatā", "category": "Epic, Ramayana", "book": "Ramayana", "position": "Kanda 6, Sarga 098, Verse 025"}
{"quote": "vilepur evaṃ dīnās tā rākṣasādhipayoṣitaḥ kurarya iva duḥkhārtā bāṣpaparyākulekṣaṇāḥ", "category": "Epic, Ramayana", "book": "Ramayana", "position": "Kanda 6, Sarga 098, Verse 026"}
{"quote": "tāsāṃ vilapamānānāṃ tathā rākṣasayoṣitām jyeṣṭhā patnī priyā dīnā bhartāraṃ samudaikṣata", "category": "Epic, Ramayana", "book": "Ramayana", "position": "Kanda 6, Sarga 099, Verse 001"}
{"quote": "daśagrīvaṃ hataṃ dṛṣṭvā rāmeṇācintyakarmaṇā patiṃ mandodarī tatra kṛpaṇā paryadevayat", "category": "Epic, Ramayana", "book": "Ramayana", "position": "Kanda 6, Sarga 099, Verse 002"}
{"quote": "nanu nāma mahābāho tava vaiśravaṇānuja kruddhasya pramukhe sthātuṃ trasyaty api puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 003"}
{"quote": "ṛṣayaś ca mahīdevā gandharvāś ca yaśasvinaḥ nanu nāma tavodvegāc cāraṇāś ca diśo gatāḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 004"}
{"quote": "sa tvaṃ mānuṣamātreṇa rāmeṇa yudhi nirjitaḥ na vyapatrapase rājan kim idaṃ rākṣasarṣabha", "category": "Epic, Ramayana", "book": "Ramayana", "position": "Kanda 6, Sarga 099, Verse 005"}
{"quote": "kathaṃ trailokyam ākramya śriyā vīryeṇa cānvitam aviṣahyaṃ jaghāna tvāṃ mānuṣo vanagocaraḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 006"}
{"quote": "mānuṣāṇām aviṣaye carataḥ kāmarūpiṇaḥ vināśas tava rāmeṇa saṃyuge nopapadyate", "category": "Epic, Ramayana", "book": "Ramayana", "position": "Kanda 6, Sarga 099, Verse 007"}
{"quote": "na caitat karma rāmasya śraddadhāmi camūmukhe sarvataḥ samupetasya tava tenābhimarśanam", "category": "Epic, Ramayana", "book": "Ramayana", "position": "Kanda 6, Sarga 099, Verse 008"}
{"quote": "indriyāṇi purā jitvā jitaṃ tribhuvaṇaṃ tvayā smaradbhir iva tad vairam indriyair eva nirjitaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 009"}
{"quote": "atha vā rāmarūpeṇa vāsavaḥ svayam āgataḥ māyāṃ tava vināśāya vidhāyāpratitarkitām", "category": "Epic, Ramayana", "book": "Ramayana", "position": "Kanda 6, Sarga 099, Verse 010"}
{"quote": "yadaiva hi janasthāne rākṣasair bahubhir vṛtaḥ kharas tava hato bhrātā tadaivāsau na mānuṣaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 011"}
{"quote": "yadaiva nagarīṃ laṅkāṃ duṣpraveṣāṃ surair api praviṣṭo hanumān vīryāt tadaiva vyathitā vayam", "category": "Epic, Ramayana", "book": "Ramayana", "position": "Kanda 6, Sarga 099, Verse 012"}
{"quote": "kriyatām avirodhaś ca rāghaveṇeti yan mayā ucyamāno na gṛhṇāsi tasyeyaṃ vyuṣṭir āgatā", "category": "Epic, Ramayana", "book": "Ramayana", "position": "Kanda 6, Sarga 099, Verse 013"}
{"quote": "akasmāc cābhikāmo 'si sītāṃ rākṣasapuṃgava aiśvaryasya vināśāya dehasya svajanasya ca", "category": "Epic, Ramayana", "book": "Ramayana", "position": "Kanda 6, Sarga 099, Verse 014"}
{"quote": "arundhatyā viśiṣṭāṃ tāṃ rohiṇyāś cāpi durmate sītāṃ dharṣayatā mānyāṃ tvayā hy asadṛśaṃ kṛtam", "category": "Epic, Ramayana", "book": "Ramayana", "position": "Kanda 6, Sarga 099, Verse 015"}
{"quote": "na kulena na rūpeṇa na dākṣiṇyena maithilī mayādhikā vā tulyā vā tvaṃ tu mohān na budhyase", "category": "Epic, Ramayana", "book": "Ramayana", "position": "Kanda 6, Sarga 099, Verse 016"}
{"quote": "sarvathā sarvabhūtānāṃ nāsti mṛtyur alakṣaṇaḥ tava tāvad ayaṃ mṛtyur maithilīkṛtalakṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 017"}
{"quote": "maithilī saha rāmeṇa viśokā vihariṣyati alpapuṇyā tv ahaṃ ghore patitā śokasāgare", "category": "Epic, Ramayana", "book": "Ramayana", "position": "Kanda 6, Sarga 099, Verse 018"}
{"quote": "kailāse mandare merau tathā caitrarathe vane devodyāneṣu sarveṣu vihṛtya sahitā tvayā", "category": "Epic, Ramayana", "book": "Ramayana", "position": "Kanda 6, Sarga 099, Verse 019"}
{"quote": "vimānenānurūpeṇa yā yāmy atulayā śriyā paśyantī vividhān deśāṃs tāṃs tāṃś citrasragambarā bhraṃśitā kāmabhogebhyaḥ sāsmi vīravadhāt tava", "category": "Epic, Ramayana", "book": "Ramayana", "position": "Kanda 6, Sarga 099, Verse 020"}
{"quote": "satyavāk sa mahābhāgo devaro me yad abravīt ayaṃ rākṣasamukhyānāṃ vināśaḥ paryupasthitaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 021"}
{"quote": "kāmakrodhasamutthena vyasanena prasaṅginā tvayā kṛtam idaṃ sarvam anāthaṃ rakṣasāṃ kulam", "category": "Epic, Ramayana", "book": "Ramayana", "position": "Kanda 6, Sarga 099, Verse 022"}
{"quote": "na hi tvaṃ śocitavyo me prakhyātabalapauruṣaḥ strīsvabhāvāt tu me buddhiḥ kāruṇye parivartate", "category": "Epic, Ramayana", "book": "Ramayana", "position": "Kanda 6, Sarga 099, Verse 023"}
{"quote": "sukṛtaṃ duṣkṛtaṃ ca tvaṃ gṛhītvā svāṃ gatiṃ gataḥ ātmānam anuśocāmi tvadviyogena duḥkhitām", "category": "Epic, Ramayana", "book": "Ramayana", "position": "Kanda 6, Sarga 099, Verse 024"}
{"quote": "nīlajīmūtasaṃkāśaḥ pītāmbaraśubhāṅgadaḥ sarvagātrāṇi vikṣipya kiṃ śeṣe rudhirāplutaḥ prasupta iva śokārtāṃ kiṃ māṃ na pratibhāṣase", "category": "Epic, Ramayana", "book": "Ramayana", "position": "Kanda 6, Sarga 099, Verse 025"}
{"quote": "mahāvīryasya dakṣasya saṃyugeṣv apalāyinaḥ yātudhānasya dauhitrīṃ kiṃ tvaṃ māṃ nābhyudīkṣase", "category": "Epic, Ramayana", "book": "Ramayana", "position": "Kanda 6, Sarga 099, Verse 026"}
{"quote": "yena sūdayase śatrūn samare sūryavarcasā vajro vajradharasyeva so 'yaṃ te satatārcitaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 027"}
{"quote": "raṇe śatrupraharaṇo hemajālapariṣkṛtaḥ parigho vyavakīrṇas te bāṇaiś chinnaḥ sahasradhā", "category": "Epic, Ramayana", "book": "Ramayana", "position": "Kanda 6, Sarga 099, Verse 028"}
{"quote": "dhig astu hṛdayaṃ yasyā mamedaṃ na sahasradhā tvayi pañcatvam āpanne phalate śokapīḍitam", "category": "Epic, Ramayana", "book": "Ramayana", "position": "Kanda 6, Sarga 099, Verse 029"}
{"quote": "etasminn antare rāmo vibhīṣaṇam uvāca ha saṃskāraḥ kriyatāṃ bhrātuḥ striyaś caitā nivartaya", "category": "Epic, Ramayana", "book": "Ramayana", "position": "Kanda 6, Sarga 099, Verse 030"}
{"quote": "taṃ praśritas tato rāmaṃ śrutavākyo vibhīṣaṇaḥ vimṛśya buddhyā dharmajño dharmārthasahitaṃ vacaḥ rāmasyaivānuvṛttyartham uttaraṃ pratyabhāṣata", "category": "Epic, Ramayana", "book": "Ramayana", "position": "Kanda 6, Sarga 099, Verse 031"}
{"quote": "tyaktadharmavrataṃ krūraṃ nṛśaṃsam anṛtaṃ tathā nāham arho 'smi saṃskartuṃ paradārābhimarśakam", "category": "Epic, Ramayana", "book": "Ramayana", "position": "Kanda 6, Sarga 099, Verse 032"}
{"quote": "bhrātṛrūpo hi me śatrur eṣa sarvāhite rataḥ rāvaṇo nārhate pūjāṃ pūjyo 'pi gurugauravāt", "category": "Epic, Ramayana", "book": "Ramayana", "position": "Kanda 6, Sarga 099, Verse 033"}
{"quote": "nṛśaṃsa iti māṃ rāma vakṣyanti manujā bhuvi śrutvā tasya guṇān sarve vakṣyanti sukṛtaṃ punaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 034"}
{"quote": "tac chrutvā paramaprīto rāmo dharmabhṛtāṃ varaḥ vibhīṣaṇam uvācedaṃ vākyajño vākyakovidam", "category": "Epic, Ramayana", "book": "Ramayana", "position": "Kanda 6, Sarga 099, Verse 035"}
{"quote": "tavāpi me priyaṃ kāryaṃ tvatprabhavāc ca me jitam avaśyaṃ tu kṣamaṃ vācyo mayā tvaṃ rākṣaseśvara", "category": "Epic, Ramayana", "book": "Ramayana", "position": "Kanda 6, Sarga 099, Verse 036"}
{"quote": "adharmānṛtasaṃyuktaḥ kāmam eṣa niśācaraḥ tejasvī balavāñ śūraḥ saṃgrāmeṣu ca nityaśaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 037"}
{"quote": "śatakratumukhair devaiḥ śrūyate na parājitaḥ mahātmā balasaṃpanno rāvaṇo lokarāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 038"}
{"quote": "maraṇāntāni vairāṇi nirvṛttaṃ naḥ prayojanam kriyatām asya saṃskāro mamāpy eṣa yathā tava", "category": "Epic, Ramayana", "book": "Ramayana", "position": "Kanda 6, Sarga 099, Verse 039"}
{"quote": "tvatsakāśān mahābāho saṃskāraṃ vidhipūrvakam kṣipram arhati dharmajña tvaṃ yaśobhāg bhaviṣyasi", "category": "Epic, Ramayana", "book": "Ramayana", "position": "Kanda 6, Sarga 099, Verse 040"}
{"quote": "rāghavasya vacaḥ śrutvā tvaramāṇo vibhīṣaṇaḥ saṃskāreṇānurūpeṇa yojayām āsa rāvaṇam", "category": "Epic, Ramayana", "book": "Ramayana", "position": "Kanda 6, Sarga 099, Verse 041"}
{"quote": "sa dadau pāvakaṃ tasya vidhiyuktaṃ vibhīṣaṇaḥ tāḥ striyo 'nunayām āsa sāntvam uktvā punaḥ punaḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 042"}
{"quote": "praviṣṭāsu ca sarvāsu rākṣasīṣu vibhīṣaṇaḥ rāmapārśvam upāgamya tadātiṣṭhad vinītavat", "category": "Epic, Ramayana", "book": "Ramayana", "position": "Kanda 6, Sarga 099, Verse 043"}
{"quote": "rāmo 'pi saha sainyena sasugrīvaḥ salakṣmaṇaḥ harṣaṃ lebhe ripuṃ hatvā yathā vṛtraṃ śatakratuḥ", "category": "Epic, Ramayana", "book": "Ramayana", "position": "Kanda 6, Sarga 099, Verse 044"}
{"quote": "te rāvaṇavadhaṃ dṛṣṭvā devagandharvadānavāḥ jagmus tais tair vimānaiḥ svaiḥ kathayantaḥ śubhāḥ kathāḥ", "category": "Epic, Ramayana", "book": "Ramayana", "position": "Kanda 6, Sarga 100, Verse 001"}
{"quote": "rāvaṇasya vadhaṃ ghoraṃ rāghavasya parākramam suyuddhaṃ vānarāṇāṃ ca sugrīvasya ca mantritam", "category": "Epic, Ramayana", "book": "Ramayana", "position": "Kanda 6, Sarga 100, Verse 002"}
{"quote": "anurāgaṃ ca vīryaṃ ca saumitrer lakṣmaṇasya ca kathayanto mahābhāgā jagmur hṛṣṭā yathāgatam", "category": "Epic, Ramayana", "book": "Ramayana", "position": "Kanda 6, Sarga 100, Verse 003"}
{"quote": "rāghavas tu rathaṃ divyam indradattaṃ śikhiprabham anujñāya mahābhāgo mātaliṃ pratyapūjayat", "category": "Epic, Ramayana", "book": "Ramayana", "position": "Kanda 6, Sarga 100, Verse 004"}
{"quote": "rāghaveṇābhyanujñāto mātaliḥ śakrasārathiḥ divyaṃ taṃ ratham āsthāya divam evāruroha saḥ", "category": "Epic, Ramayana", "book": "Ramayana", "position": "Kanda 6, Sarga 100, Verse 005"}
{"quote": "tasmiṃs tu divam ārūḍhe surasārathisattame rāghavaḥ paramaprītaḥ sugrīvaṃ pariṣasvaje", "category": "Epic, Ramayana", "book": "Ramayana", "position": "Kanda 6, Sarga 100, Verse 006"}
{"quote": "pariṣvajya ca sugrīvaṃ lakṣmaṇenābhivāditaḥ pūjyamāno hariśreṣṭhair ājagāma balālayam", "category": "Epic, Ramayana", "book": "Ramayana", "position": "Kanda 6, Sarga 100, Verse 007"}
{"quote": "abravīc ca tadā rāmaḥ samīpaparivartinam saumitriṃ sattvasaṃpannaṃ lakṣmaṇaṃ dīptatejasaṃ", "category": "Epic, Ramayana", "book": "Ramayana", "position": "Kanda 6, Sarga 100, Verse 008"}
{"quote": "vibhīṣaṇam imaṃ saumya laṅkāyām abhiṣecaya anuraktaṃ ca bhaktaṃ ca mama caivopakāriṇam", "category": "Epic, Ramayana", "book": "Ramayana", "position": "Kanda 6, Sarga 100, Verse 009"}
{"quote": "eṣa me paramaḥ kāmo yad imaṃ rāvaṇānujam laṅkāyāṃ saumya paśyeyam abhiṣiktaṃ vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 100, Verse 010"}
{"quote": "evam uktas tu saumitrī rāghaveṇa mahātmanā tathety uktvā tu saṃhṛṣṭaḥ sauvarṇaṃ ghaṭam ādade", "category": "Epic, Ramayana", "book": "Ramayana", "position": "Kanda 6, Sarga 100, Verse 011"}
{"quote": "ghaṭena tena saumitrir abhyaṣiñcad vibhīṣaṇam laṅkāyāṃ rakṣasāṃ madhye rājānaṃ rāmaśāsanāt", "category": "Epic, Ramayana", "book": "Ramayana", "position": "Kanda 6, Sarga 100, Verse 012"}
{"quote": "abhyaṣiñcat sa dharmātmā śuddhātmānaṃ vibhīṣaṇam tasyāmātyā jahṛṣire bhaktā ye cāsya rākṣasāḥ", "category": "Epic, Ramayana", "book": "Ramayana", "position": "Kanda 6, Sarga 100, Verse 013"}
{"quote": "dṛṣṭvābhiṣiktaṃ laṅkāyāṃ rākṣasendraṃ vibhīṣaṇam rāghavaḥ paramāṃ prītiṃ jagāma sahalakṣmaṇaḥ", "category": "Epic, Ramayana", "book": "Ramayana", "position": "Kanda 6, Sarga 100, Verse 014"}
{"quote": "sa tad rājyaṃ mahat prāpya rāmadattaṃ vibhīṣaṇaḥ prakṛtīḥ sāntvayitvā ca tato rāmam upāgamat", "category": "Epic, Ramayana", "book": "Ramayana", "position": "Kanda 6, Sarga 100, Verse 015"}
{"quote": "akṣatān modakāṃl lājān divyāḥ sumanasas tathā ājahrur atha saṃhṛṣṭāḥ paurās tasmai niśācarāḥ", "category": "Epic, Ramayana", "book": "Ramayana", "position": "Kanda 6, Sarga 100, Verse 016"}
{"quote": "sa tān gṛhītvā durdharṣo rāghavāya nyavedayat maṅgalyaṃ maṅgalaṃ sarvaṃ lakṣmaṇāya ca vīryavān", "category": "Epic, Ramayana", "book": "Ramayana", "position": "Kanda 6, Sarga 100, Verse 017"}
{"quote": "kṛtakāryaṃ samṛddhārthaṃ dṛṣṭvā rāmo vibhīṣaṇam pratijagrāha tat sarvaṃ tasyaiva priyakāmyayā", "category": "Epic, Ramayana", "book": "Ramayana", "position": "Kanda 6, Sarga 100, Verse 018"}
{"quote": "tataḥ śailopamaṃ vīraṃ prāñjaliṃ pārśvataḥ sthitam abravīd rāghavo vākyaṃ hanūmantaṃ plavaṃgamam", "category": "Epic, Ramayana", "book": "Ramayana", "position": "Kanda 6, Sarga 100, Verse 019"}
{"quote": "anumānya mahārājam imaṃ saumya vibhīṣaṇam praviśya rāvaṇagṛhaṃ vinayenopasṛtya ca", "category": "Epic, Ramayana", "book": "Ramayana", "position": "Kanda 6, Sarga 100, Verse 020"}
{"quote": "vaidehyā māṃ kuśalinaṃ sasugrīvaṃ salakṣmaṇam ācakṣva jayatāṃ śreṣṭha rāvaṇaṃ ca mayā hatam", "category": "Epic, Ramayana", "book": "Ramayana", "position": "Kanda 6, Sarga 100, Verse 021"}
{"quote": "priyam etad udāhṛtya maithilyās tvaṃ harīśvara pratigṛhya ca saṃdeśam upāvartitum arhasi", "category": "Epic, Ramayana", "book": "Ramayana", "position": "Kanda 6, Sarga 100, Verse 022"}
{"quote": "iti pratisamādiṣṭo hanūmān mārutātmajaḥ praviveśa purīṃ laṅkāṃ pūjyamāno niśācaraiḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 001"}
{"quote": "praviśya tu mahātejā rāvaṇasya niveśanam dadarśa śaśinā hīnāṃ sātaṅkām iva rohiṇīm", "category": "Epic, Ramayana", "book": "Ramayana", "position": "Kanda 6, Sarga 101, Verse 002"}
{"quote": "nibhṛtaḥ praṇataḥ prahvaḥ so 'bhigamyābhivādya ca rāmasya vacanaṃ sarvam ākhyātum upacakrame", "category": "Epic, Ramayana", "book": "Ramayana", "position": "Kanda 6, Sarga 101, Verse 003"}
{"quote": "vaidehi kuśalī rāmaḥ sasugrīvaḥ salakṣmaṇaḥ kuśalaṃ cāha siddhārtho hataśatrur ariṃdamaḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 004"}
{"quote": "vibhīṣaṇasahāyena rāmeṇa haribhiḥ saha nihato rāvaṇo devi lakṣmaṇasya nayena ca", "category": "Epic, Ramayana", "book": "Ramayana", "position": "Kanda 6, Sarga 101, Verse 005"}
{"quote": "pṛṣṭvā ca kuśalaṃ rāmo vīras tvāṃ raghunandanaḥ abravīt paramaprītaḥ kṛtārthenāntarātmanā", "category": "Epic, Ramayana", "book": "Ramayana", "position": "Kanda 6, Sarga 101, Verse 006"}
{"quote": "priyam ākhyāmi te devi tvāṃ tu bhūyaḥ sabhājaye diṣṭyā jīvasi dharmajñe jayena mama saṃyuge", "category": "Epic, Ramayana", "book": "Ramayana", "position": "Kanda 6, Sarga 101, Verse 007"}
{"quote": "labdho no vijayaḥ sīte svasthā bhava gatavyathā rāvaṇaḥ sa hataḥ śatrur laṅkā ceyaṃ vaśe sthitā", "category": "Epic, Ramayana", "book": "Ramayana", "position": "Kanda 6, Sarga 101, Verse 008"}
{"quote": "mayā hy alabdhanidreṇa dhṛtena tava nirjaye pratijñaiṣā vinistīrṇā baddhvā setuṃ mahodadhau", "category": "Epic, Ramayana", "book": "Ramayana", "position": "Kanda 6, Sarga 101, Verse 009"}
{"quote": "saṃbhramaś ca na kartavyo vartantyā rāvaṇālaye vibhīṣaṇavidheyaṃ hi laṅkaiśvaryam idaṃ kṛtam", "category": "Epic, Ramayana", "book": "Ramayana", "position": "Kanda 6, Sarga 101, Verse 010"}
{"quote": "tad āśvasihi viśvastā svagṛhe parivartase ayaṃ cābhyeti saṃhṛṣṭas tvaddarśanasamutsukaḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 011"}
{"quote": "evam uktā samutpatya sītā śaśinibhānanā praharṣeṇāvaruddhā sā vyājahāra na kiṃ cana", "category": "Epic, Ramayana", "book": "Ramayana", "position": "Kanda 6, Sarga 101, Verse 012"}
{"quote": "abravīc ca hariśreṣṭhaḥ sītām apratijalpatīm kiṃ tvaṃ cintayase devi kiṃ ca māṃ nābhibhāṣase", "category": "Epic, Ramayana", "book": "Ramayana", "position": "Kanda 6, Sarga 101, Verse 013"}
{"quote": "evam uktā hanumatā sītā dharme vyavasthitā abravīt paramaprītā harṣagadgadayā girā", "category": "Epic, Ramayana", "book": "Ramayana", "position": "Kanda 6, Sarga 101, Verse 014"}
{"quote": "priyam etad upaśrutya bhartur vijayasaṃśritam praharṣavaśam āpannā nirvākyāsmi kṣaṇāntaram", "category": "Epic, Ramayana", "book": "Ramayana", "position": "Kanda 6, Sarga 101, Verse 015"}
{"quote": "na hi paśyāmi sadṛśaṃ cintayantī plavaṃgama matpriyākhyānakasyeha tava pratyabhinandanam", "category": "Epic, Ramayana", "book": "Ramayana", "position": "Kanda 6, Sarga 101, Verse 016"}
{"quote": "na ca paśyāmi tat saumya pṛthivyām api vānara sadṛśaṃ matpriyākhyāne tava dātuṃ bhavet samam", "category": "Epic, Ramayana", "book": "Ramayana", "position": "Kanda 6, Sarga 101, Verse 017"}
{"quote": "hiraṇyaṃ vā suvarṇaṃ vā ratnāni vividhāni ca rājyaṃ vā triṣu lokeṣu naitad arhati bhāṣitum", "category": "Epic, Ramayana", "book": "Ramayana", "position": "Kanda 6, Sarga 101, Verse 018"}
{"quote": "evam uktas tu vaidehyā pratyuvāca plavaṃgamaḥ pragṛhītāñjalir vākyaṃ sītāyāḥ pramukhe sthitaḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 019"}
{"quote": "bhartuḥ priyahite yukte bhartur vijayakāṅkṣiṇi snigdham evaṃvidhaṃ vākyaṃ tvam evārhasi bhāṣitum", "category": "Epic, Ramayana", "book": "Ramayana", "position": "Kanda 6, Sarga 101, Verse 020"}
{"quote": "tavaitad vacanaṃ saumye sāravat snigdham eva ca ratnaughād vividhāc cāpi devarājyād viśiṣyate", "category": "Epic, Ramayana", "book": "Ramayana", "position": "Kanda 6, Sarga 101, Verse 021"}
{"quote": "arthataś ca mayā prāptā devarājyādayo guṇāḥ hataśatruṃ vijayinaṃ rāmaṃ paśyāmi yat sthitam", "category": "Epic, Ramayana", "book": "Ramayana", "position": "Kanda 6, Sarga 101, Verse 022"}
{"quote": "imās tu khalu rākṣasyo yadi tvam anumanyase hantum icchāmy ahaṃ sarvā yābhis tvaṃ tarjitā purā", "category": "Epic, Ramayana", "book": "Ramayana", "position": "Kanda 6, Sarga 101, Verse 023"}
{"quote": "kliśyantīṃ patidevāṃ tvām aśokavanikāṃ gatām ghorarūpasamācārāḥ krūrāḥ krūratarekṣaṇāḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 024"}
{"quote": "rākṣasyo dāruṇakathā varam etaṃ prayaccha me icchāmi vividhair ghātair hantum etāḥ sudāruṇāḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 025"}
{"quote": "muṣṭibhiḥ pāṇibhiś caiva caraṇaiś caiva śobhane ghorair jānuprahāraiś ca daśanānāṃ ca pātanaiḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 026"}
{"quote": "bhakṣaṇaiḥ karṇanāsānāṃ keśānāṃ luñcanais tathā bhṛśaṃ śuṣkamukhībhiś ca dāruṇair laṅghanair hataiḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 027"}
{"quote": "evaṃprakārair bahubhir viprakārair yaśasvini hantum icchāmy ahaṃ devi tavemāḥ kṛtakilbiṣāḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 028"}
{"quote": "evam uktā mahumatā vaidehī janakātmajā uvāca dharmasahitaṃ hanūmantaṃ yaśasvinī", "category": "Epic, Ramayana", "book": "Ramayana", "position": "Kanda 6, Sarga 101, Verse 029"}
{"quote": "rājasaṃśrayavaśyānāṃ kurvatīnāṃ parājñayā vidheyānāṃ ca dāsīnāṃ kaḥ kupyed vānarottama", "category": "Epic, Ramayana", "book": "Ramayana", "position": "Kanda 6, Sarga 101, Verse 030"}
{"quote": "bhāgyavaiṣamyayogena purā duścaritena ca mayaitat prāpyate sarvaṃ svakṛtaṃ hy upabhujyate", "category": "Epic, Ramayana", "book": "Ramayana", "position": "Kanda 6, Sarga 101, Verse 031"}
{"quote": "prāptavyaṃ tu daśāyogān mayaitad iti niścitam dāsīnāṃ rāvaṇasyāhaṃ marṣayāmīha durbalā", "category": "Epic, Ramayana", "book": "Ramayana", "position": "Kanda 6, Sarga 101, Verse 032"}
{"quote": "ājñaptā rāvaṇenaitā rākṣasyo mām atarjayan hate tasmin na kuryur hi tarjanaṃ vānarottama", "category": "Epic, Ramayana", "book": "Ramayana", "position": "Kanda 6, Sarga 101, Verse 033"}
{"quote": "ayaṃ vyāghrasamīpe tu purāṇo dharmasaṃhitaḥ ṛkṣeṇa gītaḥ śloko me taṃ nibodha plavaṃgama", "category": "Epic, Ramayana", "book": "Ramayana", "position": "Kanda 6, Sarga 101, Verse 034"}
{"quote": "na paraḥ pāpam ādatte pareṣāṃ pāpakarmaṇām samayo rakṣitavyas tu santaś cāritrabhūṣaṇāḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 035"}
{"quote": "pāpānāṃ vā śubhānāṃ vā vadhārhāṇāṃ plavaṃgama kāryaṃ kāruṇyam āryeṇa na kaś cin nāparādhyati", "category": "Epic, Ramayana", "book": "Ramayana", "position": "Kanda 6, Sarga 101, Verse 036"}
{"quote": "lokahiṃsāvihārāṇāṃ rakṣasāṃ kāmarūpiṇam kurvatām api pāpāni naiva kāryam aśobhanam", "category": "Epic, Ramayana", "book": "Ramayana", "position": "Kanda 6, Sarga 101, Verse 037"}
{"quote": "evam uktas tu hanumān sītayā vākyakovidaḥ pratyuvāca tataḥ sītāṃ rāmapatnīṃ yaśasvinīm", "category": "Epic, Ramayana", "book": "Ramayana", "position": "Kanda 6, Sarga 101, Verse 038"}
{"quote": "yuktā rāmasya bhavatī dharmapatnī yaśasvinī pratisaṃdiśa māṃ devi gamiṣye yatra rāghavaḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 039"}
{"quote": "evam uktā hanumatā vaidehī janakātmajā abravīd draṣṭum icchāmi bhartāraṃ vānarottama", "category": "Epic, Ramayana", "book": "Ramayana", "position": "Kanda 6, Sarga 101, Verse 040"}
{"quote": "tasyās tad vacanaṃ śrutvā hanumān pavanātmajaḥ harṣayan maithilīṃ vākyam uvācedaṃ mahādyutiḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 041"}
{"quote": "pūrṇacandrānanaṃ rāmaṃ drakṣyasy ārye salakṣmaṇam sthiramitraṃ hatāmitraṃ śacīva tridaśeśvaram", "category": "Epic, Ramayana", "book": "Ramayana", "position": "Kanda 6, Sarga 101, Verse 042"}
{"quote": "tām evam uktvā rājantīṃ sītāṃ sākṣād iva śriyam ājagāma mahāvego hanūmān yatra rāghavaḥ", "category": "Epic, Ramayana", "book": "Ramayana", "position": "Kanda 6, Sarga 101, Verse 043"}
{"quote": "sa uvāca mahāprajñam abhigamya plavaṃgamaḥ rāmaṃ vacanam arthajño varaṃ sarvadhanuṣmatām", "category": "Epic, Ramayana", "book": "Ramayana", "position": "Kanda 6, Sarga 102, Verse 001"}
{"quote": "yannimitto 'yam ārambhaḥ karmaṇāṃ ca phalodayaḥ tāṃ devīṃ śokasaṃtaptāṃ maithilīṃ draṣṭum arhasi", "category": "Epic, Ramayana", "book": "Ramayana", "position": "Kanda 6, Sarga 102, Verse 002"}
{"quote": "sā hi śokasamāviṣṭā bāṣpaparyākulekṣaṇā maithilī vijayaṃ śrutvā tava harṣam upāgamat", "category": "Epic, Ramayana", "book": "Ramayana", "position": "Kanda 6, Sarga 102, Verse 003"}
{"quote": "pūrvakāt pratyayāc cāham ukto viśvastayā tayā bhartāraṃ draṣṭum icchāmi kṛtārthaṃ sahalakṣmaṇam", "category": "Epic, Ramayana", "book": "Ramayana", "position": "Kanda 6, Sarga 102, Verse 004"}
{"quote": "evam ukto hanumatā rāmo dharmabhṛtāṃ varaḥ agacchat sahasā dhyānam āsīd bāṣpapariplutaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 005"}
{"quote": "dīrgham uṣṇaṃ ca niśvasya medinīm avalokayan uvāca meghasaṃkāśaṃ vibhīṣaṇam upasthitam", "category": "Epic, Ramayana", "book": "Ramayana", "position": "Kanda 6, Sarga 102, Verse 006"}
{"quote": "divyāṅgarāgāṃ vaidehīṃ divyābharaṇabhūṣitām iha sītāṃ śiraḥsnātām upasthāpaya māciram", "category": "Epic, Ramayana", "book": "Ramayana", "position": "Kanda 6, Sarga 102, Verse 007"}
{"quote": "evam uktas tu rāmeṇa tvaramāṇo vibhīṣaṇaḥ praviśyāntaḥpuraṃ sītāṃ strībhiḥ svābhir acodayat", "category": "Epic, Ramayana", "book": "Ramayana", "position": "Kanda 6, Sarga 102, Verse 008"}
{"quote": "divyāṅgarāgā vaidehī divyābharaṇabhūṣitā yānam āroha bhadraṃ te bhartā tvāṃ draṣṭum icchati", "category": "Epic, Ramayana", "book": "Ramayana", "position": "Kanda 6, Sarga 102, Verse 009"}
{"quote": "evam uktā tu vaidehī pratyuvāca vibhīṣaṇam asnātā draṣṭum icchāmi bhartāraṃ rākṣasādhipa", "category": "Epic, Ramayana", "book": "Ramayana", "position": "Kanda 6, Sarga 102, Verse 010"}
{"quote": "tasyās tad vacanaṃ śrutvā pratyuvāca vibhīṣaṇaḥ yathāha rāmo bhartā te tat tathā kartum arhasi", "category": "Epic, Ramayana", "book": "Ramayana", "position": "Kanda 6, Sarga 102, Verse 011"}
{"quote": "tasya tad vacanaṃ śrutvā maithilī bhartṛdevatā bhartṛbhaktivratā sādhvī tatheti pratyabhāṣata", "category": "Epic, Ramayana", "book": "Ramayana", "position": "Kanda 6, Sarga 102, Verse 012"}
{"quote": "tataḥ sītāṃ śiraḥsnātāṃ yuvatībhir alaṃkṛtām mahārhābharaṇopetāṃ mahārhāmbaradhāriṇīm", "category": "Epic, Ramayana", "book": "Ramayana", "position": "Kanda 6, Sarga 102, Verse 013"}
{"quote": "āropya śibikāṃ dīptāṃ parārdhyāmbarasaṃvṛtām rakṣobhir bahubhir guptām ājahāra vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 014"}
{"quote": "so 'bhigamya mahātmānaṃ jñātvābhidhyānam āsthitam praṇataś ca prahṛṣṭaś ca prāptāṃ sītāṃ nyavedayat", "category": "Epic, Ramayana", "book": "Ramayana", "position": "Kanda 6, Sarga 102, Verse 015"}
{"quote": "tām āgatām upaśrutya rakṣogṛhaciroṣitām harṣo dainyaṃ ca roṣaś ca trayaṃ rāghavam āviśat", "category": "Epic, Ramayana", "book": "Ramayana", "position": "Kanda 6, Sarga 102, Verse 016"}
{"quote": "tataḥ pārśvagataṃ dṛṣṭvā savimarśaṃ vicārayan vibhīṣaṇam idaṃ vākyam ahṛṣṭo rāghavo 'bravīt", "category": "Epic, Ramayana", "book": "Ramayana", "position": "Kanda 6, Sarga 102, Verse 017"}
{"quote": "rākṣasādhipate saumya nityaṃ madvijaye rata vaidehī saṃnikarṣaṃ me śīghraṃ samupagacchatu", "category": "Epic, Ramayana", "book": "Ramayana", "position": "Kanda 6, Sarga 102, Verse 018"}
{"quote": "sa tad vacanam ājñāya rāghavasya vibhīṣaṇaḥ tūrṇam utsāraṇe yatnaṃ kārayām āsa sarvataḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 019"}
{"quote": "kañcukoṣṇīṣiṇas tatra vetrajharjharapāṇayaḥ utsārayantaḥ puruṣāḥ samantāt paricakramuḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 020"}
{"quote": "ṛkṣāṇāṃ vānarāṇāṃ ca rākṣasānāṃ ca sarvataḥ vṛndāny utsāryamāṇāni dūram utsasṛjus tataḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 021"}
{"quote": "teṣām utsāryamāṇānāṃ sarveṣāṃ dhvanir utthitaḥ vāyunodvartamānasya sāgarasyeva nisvanaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 022"}
{"quote": "utsāryamāṇāṃs tān dṛṣṭvā samantāj jātasaṃbhramān dākṣiṇyāt tadamarṣāc ca vārayām āsa rāghavaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 023"}
{"quote": "saṃrabdhaś cābravīd rāmaś cakṣuṣā pradahann iva vibhīṣaṇaṃ mahāprājñaṃ sopālambham idaṃ vacaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 024"}
{"quote": "kimarthaṃ mām anādṛtya kṛśyate 'yaṃ tvayā janaḥ nivartayainam udyogaṃ jano 'yaṃ svajano mama", "category": "Epic, Ramayana", "book": "Ramayana", "position": "Kanda 6, Sarga 102, Verse 025"}
{"quote": "na gṛhāṇi na vastrāṇi na prākārās tiraskriyāḥ nedṛśā rājasatkārā vṛttam āvaraṇaṃ striyaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 026"}
{"quote": "vyasaneṣu na kṛcchreṣu na yuddhe na svayaṃvare na kratau no vivāhe ca darśanaṃ duṣyate striyaḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 027"}
{"quote": "saiṣā yuddhagatā caiva kṛcchre mahati ca sthitā darśane 'syā na doṣaḥ syān matsamīpe viśeṣataḥ", "category": "Epic, Ramayana", "book": "Ramayana", "position": "Kanda 6, Sarga 102, Verse 028"}
{"quote": "tad ānaya samīpaṃ me śīghram enāṃ vibhīṣaṇa sītā paśyatu mām eṣā suhṛdgaṇavṛtaṃ sthitam", "category": "Epic, Ramayana", "book": "Ramayana", "position": "Kanda 6, Sarga 102, Verse 029"}
{"quote": "evam uktas tu rāmeṇa savimarśo vibhīṣaṇaḥ rāmasyopānayat sītāṃ saṃnikarṣaṃ vinītavat", "category": "Epic, Ramayana", "book": "Ramayana", "position": "Kanda 6, Sarga 102, Verse 030"}
{"quote": "tato lakṣmaṇasugrīvau hanūmāṃś ca plavaṃgamaḥ niśamya vākyaṃ rāmasya babhūvur vyathitā bhṛśam", "category": "Epic, Ramayana", "book": "Ramayana", "position": "Kanda 6, Sarga 102, Verse 031"}
{"quote": "kalatranirapekṣaiś ca iṅgitair asya dāruṇaiḥ aprītam iva sītāyāṃ tarkayanti sma rāghavam", "category": "Epic, Ramayana", "book": "Ramayana", "position": "Kanda 6, Sarga 102, Verse 032"}
{"quote": "lajjayā tv avalīyantī sveṣu gātreṣu maithilī vibhīṣaṇenānugatā bhartāraṃ sābhyavartata", "category": "Epic, Ramayana", "book": "Ramayana", "position": "Kanda 6, Sarga 102, Verse 033"}
{"quote": "sā vastrasaṃruddhamukhī lajjayā janasaṃsadi rurodāsādya bhartāram āryaputreti bhāṣiṇī", "category": "Epic, Ramayana", "book": "Ramayana", "position": "Kanda 6, Sarga 102, Verse 034"}
{"quote": "vismayāc ca praharṣāc ca snehāc ca paridevatā udaikṣata mukhaṃ bhartuḥ saumyaṃ saumyatarānanā", "category": "Epic, Ramayana", "book": "Ramayana", "position": "Kanda 6, Sarga 102, Verse 035"}
{"quote": "atha samapanudan manaḥklamaṃ sā suciram adṛṣṭam udīkṣya vai priyasya vadanam uditapūrṇacandrakāntaṃ vimalaśaśāṅkanibhānanā tadāsīt", "category": "Epic, Ramayana", "book": "Ramayana", "position": "Kanda 6, Sarga 102, Verse 036"}
{"quote": "tāṃ tu pārśve sthitāṃ prahvāṃ rāmaḥ saṃprekṣya maithilīm hṛdayāntargatakrodho vyāhartum upacakrame", "category": "Epic, Ramayana", "book": "Ramayana", "position": "Kanda 6, Sarga 103, Verse 001"}
{"quote": "eṣāsi nirjitā bhadre śatruṃ jitvā mayā raṇe pauruṣād yad anuṣṭheyaṃ tad etad upapāditam", "category": "Epic, Ramayana", "book": "Ramayana", "position": "Kanda 6, Sarga 103, Verse 002"}
{"quote": "gato 'smy antam amarṣasya dharṣaṇā saṃpramārjitā avamānaś ca śatruś ca mayā yugapad uddhṛtau", "category": "Epic, Ramayana", "book": "Ramayana", "position": "Kanda 6, Sarga 103, Verse 003"}
{"quote": "adya me pauruṣaṃ dṛṣṭam adya me saphalaḥ śramaḥ adya tīrṇapratijñatvāt prabhavāmīha cātmanaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 004"}
{"quote": "yā tvaṃ virahitā nītā calacittena rakṣasā daivasaṃpādito doṣo mānuṣeṇa mayā jitaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 005"}
{"quote": "saṃprāptam avamānaṃ yas tejasā na pramārjati kas tasya puruṣārtho 'sti puruṣasyālpatejasaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 006"}
{"quote": "laṅghanaṃ ca samudrasya laṅkāyāś cāvamardanam saphalaṃ tasya tac chlāghyam adya karma hanūmataḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 007"}
{"quote": "yuddhe vikramataś caiva hitaṃ mantrayataś ca me sugrīvasya sasainyasya saphalo 'dya pariśramaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 008"}
{"quote": "nirguṇaṃ bhrātaraṃ tyaktvā yo māṃ svayam upasthitaḥ vibhīṣaṇasya bhaktasya saphalo 'dya pariśramaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 009"}
{"quote": "ity evaṃ bruvatas tasya sītā rāmasya tad vacaḥ mṛgīvotphullanayanā babhūvāśrupariplutā", "category": "Epic, Ramayana", "book": "Ramayana", "position": "Kanda 6, Sarga 103, Verse 010"}
{"quote": "paśyatas tāṃ tu rāmasya bhūyaḥ krodho 'bhyavartata prabhūtājyāvasiktasya pāvakasyeva dīpyataḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 011"}
{"quote": "sa baddhvā bhrukuṭiṃ vaktre tiryakprekṣitalocanaḥ abravīt paruṣaṃ sītāṃ madhye vānararakṣasām", "category": "Epic, Ramayana", "book": "Ramayana", "position": "Kanda 6, Sarga 103, Verse 012"}
{"quote": "yat kartavyaṃ manuṣyeṇa dharṣaṇāṃ parimārjatā tat kṛtaṃ sakalaṃ sīte śatruhastād amarṣaṇāt", "category": "Epic, Ramayana", "book": "Ramayana", "position": "Kanda 6, Sarga 103, Verse 013"}
{"quote": "nirjitā jīvalokasya tapasā bhāvitātmanā agastyena durādharṣā muninā dakṣiṇeva dik", "category": "Epic, Ramayana", "book": "Ramayana", "position": "Kanda 6, Sarga 103, Verse 014"}
{"quote": "viditaś cāstu bhadraṃ te yo 'yaṃ raṇapariśramaḥ sa tīrṇaḥ suhṛdāṃ vīryān na tvadarthaṃ mayā kṛtaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 015"}
{"quote": "rakṣatā tu mayā vṛttam apavādaṃ ca sarvaśaḥ prakhyātasyātmavaṃśasya nyaṅgaṃ ca parimārjatā", "category": "Epic, Ramayana", "book": "Ramayana", "position": "Kanda 6, Sarga 103, Verse 016"}
{"quote": "prāptacāritrasaṃdehā mama pratimukhe sthitā dīpo netrāturasyeva pratikūlāsi me dṛḍham", "category": "Epic, Ramayana", "book": "Ramayana", "position": "Kanda 6, Sarga 103, Verse 017"}
{"quote": "tad gaccha hy abhyanujñātā yateṣṭaṃ janakātmaje etā daśa diśo bhadre kāryam asti na me tvayā", "category": "Epic, Ramayana", "book": "Ramayana", "position": "Kanda 6, Sarga 103, Verse 018"}
{"quote": "kaḥ pumān hi kule jātaḥ striyaṃ paragṛhoṣitām tejasvi punar ādadyāt suhṛllekhena cetasā", "category": "Epic, Ramayana", "book": "Ramayana", "position": "Kanda 6, Sarga 103, Verse 019"}
{"quote": "rāvaṇāṅkaparibhraṣṭāṃ dṛṣṭāṃ duṣṭena cakṣuṣā kathaṃ tvāṃ punarādadyāṃ kulaṃ vyapadiśan mahat", "category": "Epic, Ramayana", "book": "Ramayana", "position": "Kanda 6, Sarga 103, Verse 020"}
{"quote": "tadarthaṃ nirjitā me tvaṃ yaśaḥ pratyāhṛtaṃ mayā nāsti me tvayy abhiṣvaṅgo yatheṣṭaṃ gamyatām itaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 021"}
{"quote": "iti pravyāhṛtaṃ bhadre mayaitat kṛtabuddhinā lakṣmaṇe bharate vā tvaṃ kuru buddhiṃ yathāsukham", "category": "Epic, Ramayana", "book": "Ramayana", "position": "Kanda 6, Sarga 103, Verse 022"}
{"quote": "sugrīve vānarendre vā rākṣasendre vibhīṣaṇe niveśaya manaḥ sīte yathā vā sukham ātmanaḥ", "category": "Epic, Ramayana", "book": "Ramayana", "position": "Kanda 6, Sarga 103, Verse 023"}
{"quote": "na hi tvāṃ rāvaṇo dṛṣṭvā divyarūpāṃ manoramām marṣayate ciraṃ sīte svagṛhe parivartinīm", "category": "Epic, Ramayana", "book": "Ramayana", "position": "Kanda 6, Sarga 103, Verse 024"}
{"quote": "tataḥ priyārhaśvaraṇā tad apriyaṃ priyād upaśrutya cirasya maithilī mumoca bāṣpaṃ subhṛśaṃ pravepitā gajendrahastābhihateva vallarī", "category": "Epic, Ramayana", "book": "Ramayana", "position": "Kanda 6, Sarga 103, Verse 025"}
{"quote": "evam uktā tu vaidehī paruṣaṃ lomaharṣaṇam rāghaveṇa saroṣeṇa bhṛśaṃ pravyathitābhavat", "category": "Epic, Ramayana", "book": "Ramayana", "position": "Kanda 6, Sarga 104, Verse 001"}
{"quote": "sā tad aśrutapūrvaṃ hi jane mahati maithilī śrutvā bhartṛvaco rūkṣaṃ lajjayā vrīḍitābhavat", "category": "Epic, Ramayana", "book": "Ramayana", "position": "Kanda 6, Sarga 104, Verse 002"}
{"quote": "praviśantīva gātrāṇi svāny eva janakātmajā vākśalyais taiḥ saśalyeva bhṛśam aśrūṇy avartayat", "category": "Epic, Ramayana", "book": "Ramayana", "position": "Kanda 6, Sarga 104, Verse 003"}
{"quote": "tato bāṣpaparikliṣṭaṃ pramārjantī svam ānanam śanair gadgadayā vācā bhartāram idam abravīt", "category": "Epic, Ramayana", "book": "Ramayana", "position": "Kanda 6, Sarga 104, Verse 004"}
{"quote": "kiṃ mām asadṛśaṃ vākyam īdṛśaṃ śrotradāruṇam rūkṣaṃ śrāvayase vīra prākṛtaḥ prākṛtām iva", "category": "Epic, Ramayana", "book": "Ramayana", "position": "Kanda 6, Sarga 104, Verse 005"}
{"quote": "na tathāsmi mahābāho yathā tvam avagacchasi pratyayaṃ gaccha me svena cāritreṇaiva te śape", "category": "Epic, Ramayana", "book": "Ramayana", "position": "Kanda 6, Sarga 104, Verse 006"}
{"quote": "pṛthak strīṇāṃ pracāreṇa jātiṃ tvaṃ pariśaṅkase parityajemāṃ śaṅkāṃ tu yadi te 'haṃ parīkṣitā", "category": "Epic, Ramayana", "book": "Ramayana", "position": "Kanda 6, Sarga 104, Verse 007"}
{"quote": "yady ahaṃ gātrasaṃsparśaṃ gatāsmi vivaśā prabho kāmakāro na me tatra daivaṃ tatrāparādhyati", "category": "Epic, Ramayana", "book": "Ramayana", "position": "Kanda 6, Sarga 104, Verse 008"}
{"quote": "madadhīnaṃ tu yat tan me hṛdayaṃ tvayi vartate parādhīneṣu gātreṣu kiṃ kariṣyāmy anīśvarā", "category": "Epic, Ramayana", "book": "Ramayana", "position": "Kanda 6, Sarga 104, Verse 009"}
{"quote": "sahasaṃvṛddhabhāvāc ca saṃsargeṇa ca mānada yady ahaṃ te na vijñātā hatā tenāsmi śāśvatam", "category": "Epic, Ramayana", "book": "Ramayana", "position": "Kanda 6, Sarga 104, Verse 010"}
{"quote": "preṣitas te yadā vīro hanūmān avalokakaḥ laṅkāsthāhaṃ tvayā vīra kiṃ tadā na visarjitā", "category": "Epic, Ramayana", "book": "Ramayana", "position": "Kanda 6, Sarga 104, Verse 011"}
{"quote": "pratyakṣaṃ vānarendrasya tvadvākyasamanantaram tvayā saṃtyaktayā vīra tyaktaṃ syāj jīvitaṃ mayā", "category": "Epic, Ramayana", "book": "Ramayana", "position": "Kanda 6, Sarga 104, Verse 012"}
{"quote": "na vṛthā te śramo 'yaṃ syāt saṃśaye nyasya jīvitam suhṛjjanaparikleśo na cāyaṃ niṣphalas tava", "category": "Epic, Ramayana", "book": "Ramayana", "position": "Kanda 6, Sarga 104, Verse 013"}
{"quote": "tvayā tu naraśārdūla krodham evānuvartatā laghuneva manuṣyeṇa strītvam eva puraskṛtam", "category": "Epic, Ramayana", "book": "Ramayana", "position": "Kanda 6, Sarga 104, Verse 014"}
{"quote": "apadeśena janakān notpattir vasudhātalāt mama vṛttaṃ ca vṛttajña bahu te na puraskṛtam", "category": "Epic, Ramayana", "book": "Ramayana", "position": "Kanda 6, Sarga 104, Verse 015"}
{"quote": "na pramāṇīkṛtaḥ pāṇir bālye bālena pīḍitaḥ mama bhaktiś ca śīlaṃ ca sarvaṃ te pṛṣṭhataḥ kṛtam", "category": "Epic, Ramayana", "book": "Ramayana", "position": "Kanda 6, Sarga 104, Verse 016"}
{"quote": "evaṃ bruvāṇā rudatī bāṣpagadgadabhāṣiṇī abravīl lakṣmaṇaṃ sītā dīnaṃ dhyānaparaṃ sthitam", "category": "Epic, Ramayana", "book": "Ramayana", "position": "Kanda 6, Sarga 104, Verse 017"}
{"quote": "citāṃ me kuru saumitre vyasanasyāsya bheṣajam mithyāpavādopahatā nāhaṃ jīvitum utsahe", "category": "Epic, Ramayana", "book": "Ramayana", "position": "Kanda 6, Sarga 104, Verse 018"}
{"quote": "aprītasya guṇair bhartus tyaktayā janasaṃsadi yā kṣamā me gatir gantuṃ pravekṣye havyavāhanam", "category": "Epic, Ramayana", "book": "Ramayana", "position": "Kanda 6, Sarga 104, Verse 019"}
{"quote": "evam uktas tu vaidehyā lakṣmaṇaḥ paravīrahā amarṣavaśam āpanno rāghavānanam aikṣata", "category": "Epic, Ramayana", "book": "Ramayana", "position": "Kanda 6, Sarga 104, Verse 020"}
{"quote": "sa vijñāya manaśchandaṃ rāmasyākārasūcitam citāṃ cakāra saumitrir mate rāmasya vīryavān", "category": "Epic, Ramayana", "book": "Ramayana", "position": "Kanda 6, Sarga 104, Verse 021"}
{"quote": "adhomukhaṃ tato rāmaṃ śanaiḥ kṛtvā pradakṣiṇam upāsarpata vaidehī dīpyamānaṃ hutāśanam", "category": "Epic, Ramayana", "book": "Ramayana", "position": "Kanda 6, Sarga 104, Verse 022"}
{"quote": "praṇamya devatābhyaś ca brāhmaṇebhyaś ca maithilī baddhāñjalipuṭā cedam uvācāgnisamīpataḥ", "category": "Epic, Ramayana", "book": "Ramayana", "position": "Kanda 6, Sarga 104, Verse 023"}
{"quote": "yathā me hṛdayaṃ nityaṃ nāpasarpati rāghavāt tathā lokasya sākṣī māṃ sarvataḥ pātu pāvakaḥ", "category": "Epic, Ramayana", "book": "Ramayana", "position": "Kanda 6, Sarga 104, Verse 024"}
{"quote": "evam uktvā tu vaidehī parikramya hutāśanam viveśa jvalanaṃ dīptaṃ niḥsaṅgenāntarātmanā", "category": "Epic, Ramayana", "book": "Ramayana", "position": "Kanda 6, Sarga 104, Verse 025"}
{"quote": "janaḥ sa sumahāṃs tatra bālavṛddhasamākulaḥ dadarśa maithilīṃ tatra praviśantīṃ hutāśanam", "category": "Epic, Ramayana", "book": "Ramayana", "position": "Kanda 6, Sarga 104, Verse 026"}
{"quote": "tasyām agniṃ viśantyāṃ tu hāheti vipulaḥ svanaḥ rakṣasāṃ vānarāṇāṃ ca saṃbabhūvādbhutopamaḥ", "category": "Epic, Ramayana", "book": "Ramayana", "position": "Kanda 6, Sarga 104, Verse 027"}
{"quote": "tato vaiśravaṇo rājā yamaś cāmitrakarśanaḥ sahasrākṣo mahendraś ca varuṇaś ca paraṃtapaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 001"}
{"quote": "ṣaḍardhanayanaḥ śrīmān mahādevo vṛṣadhvajaḥ kartā sarvasya lokasya brahmā brahmavidāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 002"}
{"quote": "ete sarve samāgamya vimānaiḥ sūryasaṃnibhaiḥ āgamya nagarīṃ laṅkām abhijagmuś ca rāghavam", "category": "Epic, Ramayana", "book": "Ramayana", "position": "Kanda 6, Sarga 105, Verse 003"}
{"quote": "tataḥ sahastābharaṇān pragṛhya vipulān bhujān abruvaṃs tridaśaśreṣṭhāḥ prāñjaliṃ rāghavaṃ sthitam", "category": "Epic, Ramayana", "book": "Ramayana", "position": "Kanda 6, Sarga 105, Verse 004"}
{"quote": "kartā sarvasya lokasya śreṣṭho jñānavatāṃ varaḥ upekṣase kathaṃ sītāṃ patantīṃ havyavāhane kathaṃ devagaṇaśreṣṭham ātmānaṃ nāvabudhyase", "category": "Epic, Ramayana", "book": "Ramayana", "position": "Kanda 6, Sarga 105, Verse 005"}
{"quote": "ṛtadhāmā vasuḥ pūrvaṃ vasūnāṃ ca prajāpatiḥ tvaṃ trayāṇāṃ hi lokānām ādikartā svayaṃprabhuḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 006"}
{"quote": "rudrāṇām aṣṭamo rudraḥ sādhyānām api pañcamaḥ aśvinau cāpi te karṇau candrasūryau ca cakṣuṣī", "category": "Epic, Ramayana", "book": "Ramayana", "position": "Kanda 6, Sarga 105, Verse 007"}
{"quote": "ante cādau ca lokānāṃ dṛśyase tvaṃ paraṃtapa upekṣase ca vaidehīṃ mānuṣaḥ prākṛto yathā", "category": "Epic, Ramayana", "book": "Ramayana", "position": "Kanda 6, Sarga 105, Verse 008"}
{"quote": "ity ukto lokapālais taiḥ svāmī lokasya rāghavaḥ abravīt tridaśaśreṣṭhān rāmo dharmabhṛtāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 009"}
{"quote": "ātmānaṃ mānuṣaṃ manye rāmaṃ daśarathātmajam yo 'haṃ yasya yataś cāhaṃ bhagavāṃs tad bravītu me", "category": "Epic, Ramayana", "book": "Ramayana", "position": "Kanda 6, Sarga 105, Verse 010"}
{"quote": "iti bruvāṇaṃ kākutsthaṃ brahmā brahmavidāṃ varaḥ abravīc chṛṇu me rāma satyaṃ satyaparākrama", "category": "Epic, Ramayana", "book": "Ramayana", "position": "Kanda 6, Sarga 105, Verse 011"}
{"quote": "bhavān nārāyaṇo devaḥ śrīmāṃś cakrāyudho vibhuḥ ekaśṛṅgo varāhas tvaṃ bhūtabhavyasapatnajit", "category": "Epic, Ramayana", "book": "Ramayana", "position": "Kanda 6, Sarga 105, Verse 012"}
{"quote": "akṣaraṃ brahmasatyaṃ ca madhye cānte ca rāghava lokānāṃ tvaṃ paro dharmo viṣvaksenaś caturbhujaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 013"}
{"quote": "śārṅgadhanvā hṛṣīkeśaḥ puruṣaḥ puruṣottamaḥ ajitaḥ khaḍgadhṛg viṣṇuḥ kṛṣṇaś caiva bṛhadbalaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 014"}
{"quote": "senānīr grāmaṇīś ca tvaṃ buddhiḥ sattvaṃ kṣamā damaḥ prabhavaś cāpyayaś ca tvam upendro madhusūdanaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 015"}
{"quote": "indrakarmā mahendras tvaṃ padmanābho raṇāntakṛt śaraṇyaṃ śaraṇaṃ ca tvām āhur divyā maharṣayaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 016"}
{"quote": "sahasraśṛṅgo vedātmā śatajihvo maharṣabhaḥ tvaṃ yajñas tvaṃ vaṣaṭkāras tvam oṃkāraḥ paraṃtapa", "category": "Epic, Ramayana", "book": "Ramayana", "position": "Kanda 6, Sarga 105, Verse 017"}
{"quote": "prabhavaṃ nidhanaṃ vā te na viduḥ ko bhavān iti dṛśyase sarvabhūteṣu brāhmaṇeṣu ca goṣu ca", "category": "Epic, Ramayana", "book": "Ramayana", "position": "Kanda 6, Sarga 105, Verse 018"}
{"quote": "dikṣu sarvāsu gagane parvateṣu vaneṣu ca sahasracaraṇaḥ śrīmāñ śataśīrṣaḥ sahasradhṛk", "category": "Epic, Ramayana", "book": "Ramayana", "position": "Kanda 6, Sarga 105, Verse 019"}
{"quote": "tvaṃ dhārayasi bhūtāni vasudhāṃ ca saparvatām ante pṛthivyāḥ salile dṛśyase tvaṃ mahoragaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 020"}
{"quote": "trīṃl lokān dhārayan rāma devagandharvadānavān ahaṃ te hṛdayaṃ rāma jihvā devī sarasvatī", "category": "Epic, Ramayana", "book": "Ramayana", "position": "Kanda 6, Sarga 105, Verse 021"}
{"quote": "devā gātreṣu lomāni nirmitā brahmaṇā prabho nimeṣas te 'bhavad rātrir unmeṣas te 'bhavad divā", "category": "Epic, Ramayana", "book": "Ramayana", "position": "Kanda 6, Sarga 105, Verse 022"}
{"quote": "saṃskārās te 'bhavan vedā na tad asti tvayā vinā jagat sarvaṃ śarīraṃ te sthairyaṃ te vasudhātalam", "category": "Epic, Ramayana", "book": "Ramayana", "position": "Kanda 6, Sarga 105, Verse 023"}
{"quote": "agniḥ kopaḥ prasādas te somaḥ śrīvatsalakṣaṇa tvayā lokās trayaḥ krāntāḥ purāṇe vikramais tribhiḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 024"}
{"quote": "mahendraś ca kṛto rājā baliṃ baddhvā mahāsuram sītā lakṣmīr bhavān viṣṇur devaḥ kṛṣṇaḥ prajāpatiḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 025"}
{"quote": "vadhārthaṃ rāvaṇasyeha praviṣṭo mānuṣīṃ tanum tad idaṃ naḥ kṛtaṃ kāryaṃ tvayā dharmabhṛtāṃ vara", "category": "Epic, Ramayana", "book": "Ramayana", "position": "Kanda 6, Sarga 105, Verse 026"}
{"quote": "nihato rāvaṇo rāma prahṛṣṭo divam ākrama amoghaṃ balavīryaṃ te amoghas te parākramaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 027"}
{"quote": "amoghās te bhaviṣyanti bhaktimantaś ca ye narāḥ ye tvāṃ devaṃ dhruvaṃ bhaktāḥ purāṇaṃ puruṣottamam", "category": "Epic, Ramayana", "book": "Ramayana", "position": "Kanda 6, Sarga 105, Verse 028"}
{"quote": "ye narāḥ kīrtayiṣyanti nāsti teṣāṃ parābhavaḥ", "category": "Epic, Ramayana", "book": "Ramayana", "position": "Kanda 6, Sarga 105, Verse 029"}
{"quote": "etac chrutvā śubhaṃ vākyaṃ pitāmahasamīritam aṅkenādāya vaidehīm utpapāta vibhāvasuḥ", "category": "Epic, Ramayana", "book": "Ramayana", "position": "Kanda 6, Sarga 106, Verse 001"}
{"quote": "taruṇādityasaṃkāśāṃ taptakāñcanabhūṣaṇām raktāmbaradharāṃ bālāṃ nīlakuñcitamūrdhajām", "category": "Epic, Ramayana", "book": "Ramayana", "position": "Kanda 6, Sarga 106, Verse 002"}
{"quote": "akliṣṭamālyābharaṇāṃ tathā rūpāṃ manasvinīm dadau rāmāya vaidehīm aṅke kṛtvā vibhāvasuḥ", "category": "Epic, Ramayana", "book": "Ramayana", "position": "Kanda 6, Sarga 106, Verse 003"}
{"quote": "abravīc ca tadā rāmaṃ sākṣī lokasya pāvakaḥ eṣā te rāma vaidehī pāpam asyā na vidyate", "category": "Epic, Ramayana", "book": "Ramayana", "position": "Kanda 6, Sarga 106, Verse 004"}
{"quote": "naiva vācā na manasā nānudhyānān na cakṣuṣā suvṛttā vṛttaśauṇḍīrā na tvām aticacāra ha", "category": "Epic, Ramayana", "book": "Ramayana", "position": "Kanda 6, Sarga 106, Verse 005"}
{"quote": "rāvaṇenāpanītaiṣā vīryotsiktena rakṣasā tvayā virahitā dīnā vivaśā nirjanād vanāt", "category": "Epic, Ramayana", "book": "Ramayana", "position": "Kanda 6, Sarga 106, Verse 006"}
{"quote": "ruddhā cāntaḥpure guptā tvakcittā tvatparāyaṇā rakṣitā rākṣasī saṃghair vikṛtair ghoradarśanaiḥ", "category": "Epic, Ramayana", "book": "Ramayana", "position": "Kanda 6, Sarga 106, Verse 007"}
{"quote": "pralobhyamānā vividhaṃ bhartsyamānā ca maithilī nācintayata tad rakṣas tvadgatenāntarātmanā", "category": "Epic, Ramayana", "book": "Ramayana", "position": "Kanda 6, Sarga 106, Verse 008"}
{"quote": "viśuddhabhāvāṃ niṣpāpāṃ pratigṛhṇīṣva rāghava na kiṃ cid abhidhātavyam aham ājñāpayāmi te", "category": "Epic, Ramayana", "book": "Ramayana", "position": "Kanda 6, Sarga 106, Verse 009"}
{"quote": "evam ukto mahātejā dhṛtimān dṛḍhavikramaḥ abravīt tridaśaśreṣṭhaṃ rāmo dharmabhṛtāṃ varaḥ", "category": "Epic, Ramayana", "book": "Ramayana", "position": "Kanda 6, Sarga 106, Verse 010"}
{"quote": "avaśyaṃ triṣu lokeṣu sītā pāvanam arhati dīrghakāloṣitā ceyaṃ rāvaṇāntaḥpure śubhā", "category": "Epic, Ramayana", "book": "Ramayana", "position": "Kanda 6, Sarga 106, Verse 011"}
{"quote": "bāliśaḥ khalu kāmātmā rāmo daśarathātmajaḥ iti vakṣyanti māṃ santo jānakīm aviśodhya hi", "category": "Epic, Ramayana", "book": "Ramayana", "position": "Kanda 6, Sarga 106, Verse 012"}
{"quote": "ananyahṛdayāṃ bhaktāṃ maccittaparirakṣaṇīm aham apy avagacchāmi maithilīṃ janakātmajām", "category": "Epic, Ramayana", "book": "Ramayana", "position": "Kanda 6, Sarga 106, Verse 013"}
{"quote": "pratyayārthaṃ tu lokānāṃ trayāṇāṃ satyasaṃśrayaḥ upekṣe cāpi vaidehīṃ praviśantīṃ hutāśanam", "category": "Epic, Ramayana", "book": "Ramayana", "position": "Kanda 6, Sarga 106, Verse 014"}
{"quote": "imām api viśālākṣīṃ rakṣitāṃ svena tejasā rāvaṇo nātivarteta velām iva mahodadhiḥ", "category": "Epic, Ramayana", "book": "Ramayana", "position": "Kanda 6, Sarga 106, Verse 015"}
{"quote": "na hi śaktaḥ sa duṣṭātmā manasāpi hi maithilīm pradharṣayitum aprāptāṃ dīptām agniśikhām iva", "category": "Epic, Ramayana", "book": "Ramayana", "position": "Kanda 6, Sarga 106, Verse 016"}
{"quote": "neyam arhati caiśvaryaṃ rāvaṇāntaḥpure śubhā ananyā hi mayā sītāṃ bhāskareṇa prabhā yathā", "category": "Epic, Ramayana", "book": "Ramayana", "position": "Kanda 6, Sarga 106, Verse 017"}
{"quote": "viśuddhā triṣu lokeṣu maithilī janakātmajā na hi hātum iyaṃ śakyā kīrtir ātmavatā yathā", "category": "Epic, Ramayana", "book": "Ramayana", "position": "Kanda 6, Sarga 106, Verse 018"}
{"quote": "avaśyaṃ ca mayā kāryaṃ sarveṣāṃ vo vaco hitam snigdhānāṃ lokamānyānām evaṃ ca bruvatāṃ hitam", "category": "Epic, Ramayana", "book": "Ramayana", "position": "Kanda 6, Sarga 106, Verse 019"}
{"quote": "itīdam uktvā vacanaṃ mahābalaiḥ praśasyamānaḥ svakṛtena karmaṇā sametya rāmaḥ priyayā mahābalaḥ sukhaṃ sukhārho 'nubabhūva rāghavaḥ", "category": "Epic, Ramayana", "book": "Ramayana", "position": "Kanda 6, Sarga 106, Verse 020"}
{"quote": "etac chrutvā śubhaṃ vākyaṃ rāghaveṇa subhāṣitam idaṃ śubhataraṃ vākyaṃ vyājahāra maheśvaraḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 001"}
{"quote": "puṣkarākṣa mahābāho mahāvakṣaḥ paraṃtapa diṣṭyā kṛtam idaṃ karma tvayā śastrabhṛtāṃ vara", "category": "Epic, Ramayana", "book": "Ramayana", "position": "Kanda 6, Sarga 107, Verse 002"}
{"quote": "diṣṭyā sarvasya lokasya pravṛddhaṃ dāruṇaṃ tamaḥ apāvṛttaṃ tvayā saṃkhye rāma rāvaṇajaṃ bhayam", "category": "Epic, Ramayana", "book": "Ramayana", "position": "Kanda 6, Sarga 107, Verse 003"}
{"quote": "āśvāsya bharataṃ dīnaṃ kausalyāṃ ca yaśasvinīm kaikeyīṃ ca sumitrāṃ ca dṛṣṭvā lakṣmaṇamātaram", "category": "Epic, Ramayana", "book": "Ramayana", "position": "Kanda 6, Sarga 107, Verse 004"}
{"quote": "prāpya rājyam ayodhyāyāṃ nandayitvā suhṛjjanam ikṣvākūṇāṃ kule vaṃśaṃ sthāpayitvā mahābala", "category": "Epic, Ramayana", "book": "Ramayana", "position": "Kanda 6, Sarga 107, Verse 005"}
{"quote": "iṣṭvā turagamedhena prāpya cānuttamaṃ yaśaḥ brāhmaṇebhyo dhanaṃ dattvā tridivaṃ gantum arhasi", "category": "Epic, Ramayana", "book": "Ramayana", "position": "Kanda 6, Sarga 107, Verse 006"}
{"quote": "eṣa rājā vimānasthaḥ pitā daśarathas tava kākutstha mānuṣe loke gurus tava mahāyaśāḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 007"}
{"quote": "indralokaṃ gataḥ śrīmāṃs tvayā putreṇa tāritaḥ lakṣmaṇena saha bhrātrā tvam enam abhivādaya", "category": "Epic, Ramayana", "book": "Ramayana", "position": "Kanda 6, Sarga 107, Verse 008"}
{"quote": "mahādevavacaḥ śrutvā kākutsthaḥ sahalakṣmaṇaḥ vimānaśikharasthasya praṇāmam akarot pituḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 009"}
{"quote": "dīpyamānaṃ svayāṃ lakṣmyā virajo'mbaradhāriṇam lakṣmaṇena saha bhrātrā dadarśa pitaraṃ prabhuḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 010"}
{"quote": "harṣeṇa mahatāviṣṭo vimānastho mahīpatiḥ prāṇaiḥ priyataraṃ dṛṣṭvā putraṃ daśarathas tadā", "category": "Epic, Ramayana", "book": "Ramayana", "position": "Kanda 6, Sarga 107, Verse 011"}
{"quote": "āropyāṅkaṃ mahābāhur varāsanagataḥ prabhuḥ bāhubhyāṃ saṃpariṣvajya tato vākyaṃ samādade", "category": "Epic, Ramayana", "book": "Ramayana", "position": "Kanda 6, Sarga 107, Verse 012"}
{"quote": "na me svargo bahumataḥ saṃmānaś ca surarṣibhiḥ tvayā rāma vihīnasya satyaṃ pratiśṛṇomi te", "category": "Epic, Ramayana", "book": "Ramayana", "position": "Kanda 6, Sarga 107, Verse 013"}
{"quote": "kaikeyyā yāni coktāni vākyāni vadatāṃ vara tava pravrājanārthāni sthitāni hṛdaye mama", "category": "Epic, Ramayana", "book": "Ramayana", "position": "Kanda 6, Sarga 107, Verse 014"}
{"quote": "tvāṃ tu dṛṣṭvā kuśalinaṃ pariṣvajya salakṣmaṇam adya duḥkhād vimukto 'smi nīhārād iva bhāskaraḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 015"}
{"quote": "tārito 'haṃ tvayā putra suputreṇa mahātmanā aṣṭāvakreṇa dharmātmā tārito brāhmaṇo yathā", "category": "Epic, Ramayana", "book": "Ramayana", "position": "Kanda 6, Sarga 107, Verse 016"}
{"quote": "idānīṃ ca vijānāmi yathā saumya sureśvaraiḥ vadhārthaṃ rāvaṇasyeha vihitaṃ puruṣottamam", "category": "Epic, Ramayana", "book": "Ramayana", "position": "Kanda 6, Sarga 107, Verse 017"}
{"quote": "siddhārthā khalu kausalyā yā tvāṃ rāma gṛhaṃ gatam vanān nivṛttaṃ saṃhṛṣṭā drakṣyate śatrusūdana", "category": "Epic, Ramayana", "book": "Ramayana", "position": "Kanda 6, Sarga 107, Verse 018"}
{"quote": "siddhārthāḥ khalu te rāma narā ye tvāṃ purīṃ gatam jalārdram abhiṣiktaṃ ca drakṣyanti vasudhādhipam", "category": "Epic, Ramayana", "book": "Ramayana", "position": "Kanda 6, Sarga 107, Verse 019"}
{"quote": "anuraktena balinā śucinā dharmacāriṇā iccheyaṃ tvām ahaṃ draṣṭuṃ bharatena samāgatam", "category": "Epic, Ramayana", "book": "Ramayana", "position": "Kanda 6, Sarga 107, Verse 020"}
{"quote": "caturdaśasamāḥ saumya vane niryāpitās tvayā vasatā sītayā sārdhaṃ lakṣmaṇena ca dhīmatā", "category": "Epic, Ramayana", "book": "Ramayana", "position": "Kanda 6, Sarga 107, Verse 021"}
{"quote": "nivṛttavanavāso 'si pratijñā saphalā kṛtā rāvaṇaṃ ca raṇe hatvā devās te paritoṣitāḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 022"}
{"quote": "kṛtaṃ karma yaśaḥ ślāghyaṃ prāptaṃ te śatrusūdana bhrātṛbhiḥ saha rājyastho dīrgham āyur avāpnuhi", "category": "Epic, Ramayana", "book": "Ramayana", "position": "Kanda 6, Sarga 107, Verse 023"}
{"quote": "iti bruvāṇaṃ rājānaṃ rāmaḥ prāñjalir abravīt kuru prasādaṃ dharmajña kaikeyyā bharatasya ca", "category": "Epic, Ramayana", "book": "Ramayana", "position": "Kanda 6, Sarga 107, Verse 024"}
{"quote": "saputrāṃ tvāṃ tyajāmīti yad uktā kaikayī tvayā sa śāpaḥ kaikayīṃ ghoraḥ saputrāṃ na spṛśet prabho", "category": "Epic, Ramayana", "book": "Ramayana", "position": "Kanda 6, Sarga 107, Verse 025"}
{"quote": "sa tatheti mahārājo rāmam uktvā kṛtāñjalim lakṣmaṇaṃ ca pariṣvajya punar vākyam uvāca ha", "category": "Epic, Ramayana", "book": "Ramayana", "position": "Kanda 6, Sarga 107, Verse 026"}
{"quote": "rāmaṃ śuśrūṣatā bhaktyā vaidehyā saha sītayā kṛtā mama mahāprītiḥ prāptaṃ dharmaphalaṃ ca te", "category": "Epic, Ramayana", "book": "Ramayana", "position": "Kanda 6, Sarga 107, Verse 027"}
{"quote": "dharmaṃ prāpsyasi dharmajña yaśaś ca vipulaṃ bhuvi rāme prasanne svargaṃ ca mahimānaṃ tathaiva ca", "category": "Epic, Ramayana", "book": "Ramayana", "position": "Kanda 6, Sarga 107, Verse 028"}
{"quote": "rāmaṃ śuśrūṣa bhadraṃ te sumitrānandavardhana rāmaḥ sarvasya lokasya śubheṣv abhirataḥ sadā", "category": "Epic, Ramayana", "book": "Ramayana", "position": "Kanda 6, Sarga 107, Verse 029"}
{"quote": "ete sendrās trayo lokāḥ siddhāś ca paramarṣayaḥ abhigamya mahātmānam arcanti puruṣottamam", "category": "Epic, Ramayana", "book": "Ramayana", "position": "Kanda 6, Sarga 107, Verse 030"}
{"quote": "etat tad uktam avyaktam akṣaraṃ brahmanirmitam devānāṃ hṛdayaṃ saumya guhyaṃ rāmaḥ paraṃtapaḥ", "category": "Epic, Ramayana", "book": "Ramayana", "position": "Kanda 6, Sarga 107, Verse 031"}
{"quote": "avāptaṃ dharmacaraṇaṃ yaśaś ca vipulaṃ tvayā rāmaṃ śuśrūṣatā bhaktyā vaidehyā saha sītayā", "category": "Epic, Ramayana", "book": "Ramayana", "position": "Kanda 6, Sarga 107, Verse 032"}
{"quote": "sa tathoktvā mahābāhur lakṣmaṇaṃ prāñjaliṃ sthitam uvāca rājā dharmātmā vaidehīṃ vacanaṃ śubham", "category": "Epic, Ramayana", "book": "Ramayana", "position": "Kanda 6, Sarga 107, Verse 033"}
{"quote": "kartavyo na tu vaidehi manyus tyāgam imaṃ prati rāmeṇa tvadviśuddhyarthaṃ kṛtam etad dhitaiṣiṇā", "category": "Epic, Ramayana", "book": "Ramayana", "position": "Kanda 6, Sarga 107, Verse 034"}
{"quote": "na tvaṃ subhru samādheyā patiśuśrūvaṇaṃ prati avaśyaṃ tu mayā vācyam eṣa te daivataṃ param", "category": "Epic, Ramayana", "book": "Ramayana", "position": "Kanda 6, Sarga 107, Verse 035"}
{"quote": "iti pratisamādiśya putrau sītāṃ tathā snuṣām indralokaṃ vimānena yayau daśaratho jvalan", "category": "Epic, Ramayana", "book": "Ramayana", "position": "Kanda 6, Sarga 107, Verse 036"}
{"quote": "pratiprayāte kākutsthe mahendraḥ pākaśāsanaḥ abravīt paramaprīto rāghavaṃ prāñjaliṃ sthitam", "category": "Epic, Ramayana", "book": "Ramayana", "position": "Kanda 6, Sarga 108, Verse 001"}
{"quote": "amoghaṃ darśanaṃ rāma tavāsmākaṃ paraṃtapa prītiyukto 'smi tena tvaṃ brūhi yan manasecchasi", "category": "Epic, Ramayana", "book": "Ramayana", "position": "Kanda 6, Sarga 108, Verse 002"}
{"quote": "evam uktas tu kākutsthaḥ pratyuvāca kṛtāñjaliḥ lakṣmaṇena saha bhrātrā sītayā cāpi bhāryayā", "category": "Epic, Ramayana", "book": "Ramayana", "position": "Kanda 6, Sarga 108, Verse 003"}
{"quote": "yadi prītiḥ samutpannā mayi sarvasureśvara vakṣyāmi kuru me satyaṃ vacanaṃ vadatāṃ vara", "category": "Epic, Ramayana", "book": "Ramayana", "position": "Kanda 6, Sarga 108, Verse 004"}
{"quote": "mama hetoḥ parākrāntā ye gatā yamasādanam te sarve jīvitaṃ prāpya samuttiṣṭhantu vānarāḥ", "category": "Epic, Ramayana", "book": "Ramayana", "position": "Kanda 6, Sarga 108, Verse 005"}
{"quote": "matpriyeṣv abhiraktāś ca na mṛtyuṃ gaṇayanti ca tvatprasādāt sameyus te varam etad ahaṃ vṛṇe", "category": "Epic, Ramayana", "book": "Ramayana", "position": "Kanda 6, Sarga 108, Verse 006"}
{"quote": "nīrujān nirvraṇāṃś caiva saṃpannabalapauruṣān golāṅgūlāṃs tathaivarkṣān draṣṭum icchāmi mānada", "category": "Epic, Ramayana", "book": "Ramayana", "position": "Kanda 6, Sarga 108, Verse 007"}
{"quote": "akāle cāpi mukhyāni mūlāni ca phalāni ca nadyaś ca vimalās tatra tiṣṭheyur yatra vānarāḥ", "category": "Epic, Ramayana", "book": "Ramayana", "position": "Kanda 6, Sarga 108, Verse 008"}
{"quote": "śrutvā tu vacanaṃ tasya rāghavasya mahātmanaḥ mahendraḥ pratyuvācedaṃ vacanaṃ prītilakṣaṇam", "category": "Epic, Ramayana", "book": "Ramayana", "position": "Kanda 6, Sarga 108, Verse 009"}
{"quote": "mahān ayaṃ varas tāta tvayokto raghunandana samutthāsyanti harayaḥ suptā nidrākṣaye yathā", "category": "Epic, Ramayana", "book": "Ramayana", "position": "Kanda 6, Sarga 108, Verse 010"}
{"quote": "suhṛdbhir bāndhavaiś caiva jñātibhiḥ svajanena ca sarva eva sameṣyanti saṃyuktāḥ parayā mudā", "category": "Epic, Ramayana", "book": "Ramayana", "position": "Kanda 6, Sarga 108, Verse 011"}
{"quote": "akāle puṣpaśabalāḥ phalavantaś ca pādapāḥ bhaviṣyanti maheṣvāsa nadyaś ca salilāyutāḥ", "category": "Epic, Ramayana", "book": "Ramayana", "position": "Kanda 6, Sarga 108, Verse 012"}
{"quote": "savraṇaiḥ prathamaṃ gātraiḥ saṃvṛtair nivraṇaiḥ punaḥ babhūvur vānarāḥ sarve kim etad iti vismitaḥ", "category": "Epic, Ramayana", "book": "Ramayana", "position": "Kanda 6, Sarga 108, Verse 013"}
{"quote": "kākutsthaṃ paripūrṇārthaṃ dṛṣṭvā sarve surottamāḥ ūcus te prathamaṃ stutvā stavārhaṃ sahalakṣmaṇam", "category": "Epic, Ramayana", "book": "Ramayana", "position": "Kanda 6, Sarga 108, Verse 014"}
{"quote": "gacchāyodhyām ito vīra visarjaya ca vānarān maithilīṃ sāntvayasvainām anuraktāṃ tapasvinīm", "category": "Epic, Ramayana", "book": "Ramayana", "position": "Kanda 6, Sarga 108, Verse 015"}
{"quote": "bhrātaraṃ paśya bharataṃ tvacchokād vratacāriṇam abhiṣecaya cātmānaṃ paurān gatvā praharṣaya", "category": "Epic, Ramayana", "book": "Ramayana", "position": "Kanda 6, Sarga 108, Verse 016"}
{"quote": "evam uktvā tam āmantrya rāmaṃ saumitriṇā saha vimānaiḥ sūryasaṃkāśair hṛṣṭā jagmuḥ surā divam", "category": "Epic, Ramayana", "book": "Ramayana", "position": "Kanda 6, Sarga 108, Verse 017"}
{"quote": "abhivādya ca kākutsthaḥ sarvāṃs tāṃs tridaśottamān lakṣmaṇena saha bhrātrā vāsam ājñāpayat tadā", "category": "Epic, Ramayana", "book": "Ramayana", "position": "Kanda 6, Sarga 108, Verse 018"}
{"quote": "tatas tu sā lakṣmaṇarāmapālitā mahācamūr hṛṣṭajanā yaśasvinī śriyā jvalantī virarāja sarvato niśāpraṇīteva hi śītaraśminā", "category": "Epic, Ramayana", "book": "Ramayana", "position": "Kanda 6, Sarga 108, Verse 019"}
{"quote": "tāṃ rātrim uṣitaṃ rāmaṃ sukhotthitam ariṃdamam abravīt prāñjalir vākyaṃ jayaṃ pṛṣṭvā vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 001"}
{"quote": "snānāni cāṅgarāgāṇi vastrāṇy ābharaṇāni ca candanāni ca divyāni mālyāni vividhāni ca", "category": "Epic, Ramayana", "book": "Ramayana", "position": "Kanda 6, Sarga 109, Verse 002"}
{"quote": "alaṃkāravidaś cemā nāryaḥ padmanibhekṣaṇāḥ upasthitās tvāṃ vidhivat snāpayiṣyanti rāghava", "category": "Epic, Ramayana", "book": "Ramayana", "position": "Kanda 6, Sarga 109, Verse 003"}
{"quote": "evam uktas tu kākutsthaḥ pratyuvāca vibhīṣaṇam harīn sugrīvamukhyāṃs tvaṃ snānenopanimantraya", "category": "Epic, Ramayana", "book": "Ramayana", "position": "Kanda 6, Sarga 109, Verse 004"}
{"quote": "sa tu tāmyati dharmātmā mamahetoḥ sukhocitaḥ sukumāro mahābāhuḥ kumāraḥ satyasaṃśravaḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 005"}
{"quote": "taṃ vinā kaikeyīputraṃ bharataṃ dharmacāriṇam na me snānaṃ bahumataṃ vastrāṇy ābharaṇāni ca", "category": "Epic, Ramayana", "book": "Ramayana", "position": "Kanda 6, Sarga 109, Verse 006"}
{"quote": "ita eva pathā kṣipraṃ pratigacchāma tāṃ purīm ayodhyām āyato hy eṣa panthāḥ paramadurgamaḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 007"}
{"quote": "evam uktas tu kākutsthaṃ pratyuvāca vibhīṣaṇaḥ ahnā tvāṃ prāpayiṣyāmi tāṃ purīṃ pārthivātmaja", "category": "Epic, Ramayana", "book": "Ramayana", "position": "Kanda 6, Sarga 109, Verse 008"}
{"quote": "puṣpakaṃ nāma bhadraṃ te vimānaṃ sūryasaṃnibham mama bhrātuḥ kuberasya rāvaṇenāhṛtaṃ balāt", "category": "Epic, Ramayana", "book": "Ramayana", "position": "Kanda 6, Sarga 109, Verse 009"}
{"quote": "tad idaṃ meghasaṃkāśaṃ vimānam iha tiṣṭhati tena yāsyasi yānena tvam ayodhyāṃ gajajvaraḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 010"}
{"quote": "ahaṃ te yady anugrāhyo yadi smarasi me guṇān vasa tāvad iha prājña yady asti mayi sauhṛdam", "category": "Epic, Ramayana", "book": "Ramayana", "position": "Kanda 6, Sarga 109, Verse 011"}
{"quote": "lakṣmaṇena saha bhrātrā vaidehyā cāpi bhāryayā arcitaḥ sarvakāmais tvaṃ tato rāma gamiṣyasi", "category": "Epic, Ramayana", "book": "Ramayana", "position": "Kanda 6, Sarga 109, Verse 012"}
{"quote": "prītiyuktas tu me rāma sasainyaḥ sasuhṛdgaṇaḥ satkriyāṃ vihitāṃ tāvad gṛhāṇa tvaṃ mayodyatām", "category": "Epic, Ramayana", "book": "Ramayana", "position": "Kanda 6, Sarga 109, Verse 013"}
{"quote": "praṇayād bahumānāc ca sauhṛdena ca rāghava prasādayāmi preṣyo 'haṃ na khalv ājñāpayāmi te", "category": "Epic, Ramayana", "book": "Ramayana", "position": "Kanda 6, Sarga 109, Verse 014"}
{"quote": "evam uktas tato rāmaḥ pratyuvāca vibhīṣaṇam rakṣasāṃ vānarāṇāṃ ca sarveṣāṃ copaśṛṇvatām", "category": "Epic, Ramayana", "book": "Ramayana", "position": "Kanda 6, Sarga 109, Verse 015"}
{"quote": "pūjito 'haṃ tvayā vīra sācivyena paraṃtapa sarvātmanā ca ceṣṭibhiḥ sauhṛdenottamena ca", "category": "Epic, Ramayana", "book": "Ramayana", "position": "Kanda 6, Sarga 109, Verse 016"}
{"quote": "na khalv etan na kuryāṃ te vacanaṃ rākṣaseśvara taṃ tu me bhrātaraṃ draṣṭuṃ bharataṃ tvarate manaḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 017"}
{"quote": "māṃ nivartayituṃ yo 'sau citrakūṭam upāgataḥ śirasā yācato yasya vacanaṃ na kṛtaṃ mayā", "category": "Epic, Ramayana", "book": "Ramayana", "position": "Kanda 6, Sarga 109, Verse 018"}
{"quote": "kausalyāṃ ca sumitrāṃ ca kaikeyīṃ ca yaśasvinīm gurūṃś ca suhṛdaś caiva paurāṃś ca tanayaiḥ saha", "category": "Epic, Ramayana", "book": "Ramayana", "position": "Kanda 6, Sarga 109, Verse 019"}
{"quote": "upasthāpaya me kṣipraṃ vimānaṃ rākṣaseśvara kṛtakāryasya me vāsaḥ kathaṃ cid iha saṃmataḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 020"}
{"quote": "anujānīhi māṃ saumya pūjito 'smi vibhīṣaṇa manyur na khalu kartavyas tvaritas tvānumānaye", "category": "Epic, Ramayana", "book": "Ramayana", "position": "Kanda 6, Sarga 109, Verse 021"}
{"quote": "tataḥ kāñcanacitrāṅgaṃ vaidūryamaṇivedikam kūṭāgāraiḥ parikṣiptaṃ sarvato rajataprabham", "category": "Epic, Ramayana", "book": "Ramayana", "position": "Kanda 6, Sarga 109, Verse 022"}
{"quote": "pāṇḍurābhiḥ patākābhir dhvajaiś ca samalaṃkṛtam śobhitaṃ kāñcanair harmyair hemapadmavibhūṣitam", "category": "Epic, Ramayana", "book": "Ramayana", "position": "Kanda 6, Sarga 109, Verse 023"}
{"quote": "prakīrṇaṃ kiṅkiṇījālair muktāmaṇigavākṣitam ghaṇṭājālaiḥ parikṣiptaṃ sarvato madhurasvanam", "category": "Epic, Ramayana", "book": "Ramayana", "position": "Kanda 6, Sarga 109, Verse 024"}
{"quote": "tan meruśikharākāraṃ nirmitaṃ viśvakarmaṇā bahubhir bhūṣitaṃ harmyair muktārajatasaṃnibhau", "category": "Epic, Ramayana", "book": "Ramayana", "position": "Kanda 6, Sarga 109, Verse 025"}
{"quote": "talaiḥ sphaṭikacitrāṅgair vaidūryaiś ca varāsanaiḥ mahārhāstaraṇopetair upapannaṃ mahādhanaiḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 026"}
{"quote": "upasthitam anādhṛṣyaṃ tad vimānaṃ manojavam nivedayitvā rāmāya tasthau tatra vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 109, Verse 027"}
{"quote": "upasthitaṃ tu taṃ dṛṣṭvā puṣpakaṃ puṣpabhūṣitam avidūre sthitaṃ rāmaṃ pratyuvāca vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 001"}
{"quote": "sa tu baddhāñjaliḥ prahvo vinīto rākṣaseśvaraḥ abravīt tvarayopetaḥ kiṃ karomīti rāghavam", "category": "Epic, Ramayana", "book": "Ramayana", "position": "Kanda 6, Sarga 110, Verse 002"}
{"quote": "tam abravīn mahātejā lakṣmaṇasyopaśṛṇvataḥ vimṛśya rāghavo vākyam idaṃ snehapuraskṛtam", "category": "Epic, Ramayana", "book": "Ramayana", "position": "Kanda 6, Sarga 110, Verse 003"}
{"quote": "kṛtaprayatnakarmāṇo vibhīṣaṇa vanaukasaḥ ratnair arthaiś ca vivibhair bhūṣaṇaiś cābhipūjaya", "category": "Epic, Ramayana", "book": "Ramayana", "position": "Kanda 6, Sarga 110, Verse 004"}
{"quote": "sahaibhir arditā laṅkā nirjitā rākṣaseśvara hṛṣṭaiḥ prāṇabhayaṃ tyaktvā saṃgrāmeṣv anivartibhiḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 005"}
{"quote": "evaṃ saṃmānitāś ceme mānārhā mānada tvayā bhaviṣyanti kṛtajñena nirvṛtā hariyūthapāḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 006"}
{"quote": "tyāginaṃ saṃgrahītāraṃ sānukrośaṃ yaśasvinam yatas tvām avagacchanti tataḥ saṃbodhayāmi te", "category": "Epic, Ramayana", "book": "Ramayana", "position": "Kanda 6, Sarga 110, Verse 007"}
{"quote": "evam uktas tu rāmeṇa vānarāṃs tān vibhīṣaṇaḥ ratnārthaiḥ saṃvibhāgena sarvān evānvapūjayat", "category": "Epic, Ramayana", "book": "Ramayana", "position": "Kanda 6, Sarga 110, Verse 008"}
{"quote": "tatas tān pūjitān dṛṣṭvā ratnair arthaiś ca yūthapān āruroha tato rāmas tad vimānam anuttamam", "category": "Epic, Ramayana", "book": "Ramayana", "position": "Kanda 6, Sarga 110, Verse 009"}
{"quote": "aṅkenādāya vaidehīṃ lajjamānāṃ yaśasvinīm lakṣmaṇena saha bhrātrā vikrāntena dhanuṣmatā", "category": "Epic, Ramayana", "book": "Ramayana", "position": "Kanda 6, Sarga 110, Verse 010"}
{"quote": "abravīc ca vimānasthaḥ kākutsthaḥ sarvavānarān sugrīvaṃ ca mahāvīryaṃ rākṣasaṃ ca vibhīṣaṇam", "category": "Epic, Ramayana", "book": "Ramayana", "position": "Kanda 6, Sarga 110, Verse 011"}
{"quote": "mitrakāryaṃ kṛtam idaṃ bhavadbhir vānarottamāḥ anujñātā mayā sarve yatheṣṭaṃ pratigacchata", "category": "Epic, Ramayana", "book": "Ramayana", "position": "Kanda 6, Sarga 110, Verse 012"}
{"quote": "yat tu kāryaṃ vayasyena suhṛdā vā paraṃtapa kṛtaṃ sugrīva tat sarvaṃ bhavatā dharmabhīruṇā kiṣkindhāṃ pratiyāhy āśu svasainyenābhisaṃvṛtaḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 013"}
{"quote": "svarājye vasa laṅkāyāṃ mayā datte vibhīṣaṇa na tvāṃ dharṣayituṃ śaktāḥ sendrā api divaukasaḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 014"}
{"quote": "ayodhyāṃ pratiyāsyāmi rājadhānīṃ pitur mama abhyanujñātum icchāmi sarvān āmantrayāmi vaḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 015"}
{"quote": "evam uktās tu rāmeṇa vānarās te mahābalāḥ ūcuḥ prāñjalayo rāmaṃ rākṣasaś ca vibhīṣaṇaḥ ayodhyāṃ gantum icchāmaḥ sarvān nayatu no bhavān", "category": "Epic, Ramayana", "book": "Ramayana", "position": "Kanda 6, Sarga 110, Verse 016"}
{"quote": "dṛṣṭvā tvām abhiṣekārdraṃ kausalyām abhivādya ca acireṇāgamiṣyāmaḥ svān gṛhān nṛpateḥ suta", "category": "Epic, Ramayana", "book": "Ramayana", "position": "Kanda 6, Sarga 110, Verse 017"}
{"quote": "evam uktas tu dharmātmā vānaraiḥ savibhīṣaṇaiḥ abravīd rāghavaḥ śrīmān sasugrīvavibhīṣaṇān", "category": "Epic, Ramayana", "book": "Ramayana", "position": "Kanda 6, Sarga 110, Verse 018"}
{"quote": "priyāt priyataraṃ labdhaṃ yad ahaṃ sasuhṛjjanaḥ sarvair bhavadbhiḥ sahitaḥ prītiṃ lapsye purīṃ gataḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 019"}
{"quote": "kṣipram āroha sugrīva vimānaṃ vānaraiḥ saha tvam adhyāroha sāmātyo rākṣasendravibhīṣaṇa", "category": "Epic, Ramayana", "book": "Ramayana", "position": "Kanda 6, Sarga 110, Verse 020"}
{"quote": "tatas tat puṣpakaṃ divyaṃ sugrīvaḥ saha senayā adhyārohat tvarañ śīghraṃ sāmātyaś ca vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 110, Verse 021"}
{"quote": "teṣv ārūḍheṣu sarveṣu kauberaṃ paramāsanam rāghaveṇābhyanujñātam utpapāta vihāyasaṃ", "category": "Epic, Ramayana", "book": "Ramayana", "position": "Kanda 6, Sarga 110, Verse 022"}
{"quote": "yayau tena vimānena haṃsayuktena bhāsvatā prahṛṣṭaś ca pratītaś ca babhau rāmaḥ kuberavat", "category": "Epic, Ramayana", "book": "Ramayana", "position": "Kanda 6, Sarga 110, Verse 023"}
{"quote": "anujñātaṃ tu rāmeṇa tad vimānam anuttamam utpapāta mahāmeghaḥ śvasanenoddhato yathā", "category": "Epic, Ramayana", "book": "Ramayana", "position": "Kanda 6, Sarga 111, Verse 001"}
{"quote": "pātayitvā tataś cakṣuḥ sarvato raghunandanaḥ abravīn maithilīṃ sītāṃ rāmaḥ śaśinibhānanām", "category": "Epic, Ramayana", "book": "Ramayana", "position": "Kanda 6, Sarga 111, Verse 002"}
{"quote": "kailāsaśikharākāre trikūṭaśikhare sthitām laṅkām īkṣasva vaidehi nirmitāṃ viśvakarmaṇā", "category": "Epic, Ramayana", "book": "Ramayana", "position": "Kanda 6, Sarga 111, Verse 003"}
{"quote": "etad āyodhanaṃ paśya māṃsaśoṇitakardamam harīṇāṃ rākṣasānāṃ ca sīte viśasanaṃ mahat", "category": "Epic, Ramayana", "book": "Ramayana", "position": "Kanda 6, Sarga 111, Verse 004"}
{"quote": "tavahetor viśālākṣi rāvaṇo nihato mayā kumbhakarṇo 'tra nihataḥ prahastaś ca niśācaraḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 005"}
{"quote": "lakṣmaṇenendrajic cātra rāvaṇir nihato raṇe virūpākṣaś ca duṣprekṣyo mahāpārśvamahodarau", "category": "Epic, Ramayana", "book": "Ramayana", "position": "Kanda 6, Sarga 111, Verse 006"}
{"quote": "akampanaś ca nihato balino 'nye ca rākṣasāḥ triśirāś cātikāyaś ca devāntakanarāntakau", "category": "Epic, Ramayana", "book": "Ramayana", "position": "Kanda 6, Sarga 111, Verse 007"}
{"quote": "atra mandodarī nāma bhāryā taṃ paryadevayat sapatnīnāṃ sahasreṇa sāsreṇa parivāritā", "category": "Epic, Ramayana", "book": "Ramayana", "position": "Kanda 6, Sarga 111, Verse 008"}
{"quote": "etat tu dṛśyate tīrthaṃ samudrasya varānane yatra sāgaram uttīrya tāṃ rātrim uṣitā vayam", "category": "Epic, Ramayana", "book": "Ramayana", "position": "Kanda 6, Sarga 111, Verse 009"}
{"quote": "eṣa setur mayā baddhaḥ sāgare salilārṇave tavahetor viśālākṣi nalasetuḥ suduṣkaraḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 010"}
{"quote": "paśya sāgaram akṣobhyaṃ vaidehi varuṇālayam apāram abhigarjantaṃ śaṅkhaśuktiniṣevitam", "category": "Epic, Ramayana", "book": "Ramayana", "position": "Kanda 6, Sarga 111, Verse 011"}
{"quote": "hiraṇyanābhaṃ śailendraṃ kāñcanaṃ paśya maithili viśramārthaṃ hanumato bhittvā sāgaram utthitam", "category": "Epic, Ramayana", "book": "Ramayana", "position": "Kanda 6, Sarga 111, Verse 012"}
{"quote": "atra rākṣasarājo 'yam ājagāma vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 013"}
{"quote": "eṣā sā dṛśyate sīte kiṣkindhā citrakānanā sugrīvasya purī ramyā yatra vālī mayā hataḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 014"}
{"quote": "dṛśyate 'sau mahān sīte savidyud iva toyadaḥ ṛśyamūko giriśreṣṭhaḥ kāñcanair dhātubhir vṛtaḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 015"}
{"quote": "atrāhaṃ vānarendreṇa sugrīveṇa samāgataḥ samayaś ca kṛtaḥ sīte vadhārthaṃ vālino mayā", "category": "Epic, Ramayana", "book": "Ramayana", "position": "Kanda 6, Sarga 111, Verse 016"}
{"quote": "eṣā sā dṛśyate pampā nalinī citrakānanā tvayā vihīno yatrāhaṃ vilalāpa suduḥkhitaḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 017"}
{"quote": "asyās tīre mayā dṛṣṭā śabarī dharmacāriṇī atra yojanabāhuś ca kabandho nihato mayā", "category": "Epic, Ramayana", "book": "Ramayana", "position": "Kanda 6, Sarga 111, Verse 018"}
{"quote": "dṛśyate 'sau janasthāne sīte śrīmān vanaspatiḥ yatra yuddhaṃ mahad vṛttaṃ tavahetor vilāsini rāvaṇasya nṛśaṃsasya jaṭāyoś ca mahātmanaḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 019"}
{"quote": "kharaś ca nihataś saṃkhye dūṣaṇaś ca nipātitaḥ triśirāś ca mahāvīryo mayā bāṇair ajihmagaiḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 020"}
{"quote": "parṇaśālā tathā citrā dṛśyate śubhadarśanā yatra tvaṃ rākṣasendreṇa rāvaṇena hṛtā balāt", "category": "Epic, Ramayana", "book": "Ramayana", "position": "Kanda 6, Sarga 111, Verse 021"}
{"quote": "eṣā godāvarī ramyā prasannasalilā śivā agastyasyāśramo hy eṣa dṛśyate paśya maithili", "category": "Epic, Ramayana", "book": "Ramayana", "position": "Kanda 6, Sarga 111, Verse 022"}
{"quote": "vaidehi dṛśyate cātra śarabhaṅgāśramo mahān upayātaḥ sahasrākṣo yatra śakraḥ puraṃdaraḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 023"}
{"quote": "ete te tāpasāvāsā dṛśyante tanumadhyame atriḥ kulapatir yatra sūryavaiśvānaraprabhaḥ atra sīte tvayā dṛṣṭā tāpasī dharmacāriṇī", "category": "Epic, Ramayana", "book": "Ramayana", "position": "Kanda 6, Sarga 111, Verse 024"}
{"quote": "asmin deśe mahākāyo virādho nihato mayā", "category": "Epic, Ramayana", "book": "Ramayana", "position": "Kanda 6, Sarga 111, Verse 025"}
{"quote": "asau sutanuśailendraś citrakūṭaḥ prakāśate yatra māṃ kaikayīputraḥ prasādayitum āgataḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 026"}
{"quote": "eṣā sā yamunā dūrād dṛśyate citrakānanā bharadvājāśramo yatra śrīmān eṣa prakāśate", "category": "Epic, Ramayana", "book": "Ramayana", "position": "Kanda 6, Sarga 111, Verse 027"}
{"quote": "eṣā tripathagā gaṅgā dṛśyate varavarṇini śṛṅgaverapuraṃ caitad guho yatra samāgataḥ", "category": "Epic, Ramayana", "book": "Ramayana", "position": "Kanda 6, Sarga 111, Verse 028"}
{"quote": "eṣā sā dṛśyate 'yodhyā rājadhānī pitur mama ayodhyāṃ kuru vaidehi praṇāmaṃ punar āgatā", "category": "Epic, Ramayana", "book": "Ramayana", "position": "Kanda 6, Sarga 111, Verse 029"}
{"quote": "tatas te vānarāḥ sarve rākṣasaś ca vibhīṣaṇaḥ utpatyotpatya dadṛśus tāṃ purīṃ śubhadarśanām", "category": "Epic, Ramayana", "book": "Ramayana", "position": "Kanda 6, Sarga 111, Verse 030"}
{"quote": "tatas tu tāṃ pāṇḍuraharmyamālinīṃ viśālakakṣyāṃ gajavājisaṃkulām purīm ayodhyāṃ dadṛśuḥ plavaṃgamāḥ purīṃ mahendrasya yathāmarāvatīm", "category": "Epic, Ramayana", "book": "Ramayana", "position": "Kanda 6, Sarga 111, Verse 031"}
{"quote": "pūrṇe caturdaśe varṣe pañcabhyāṃ lakṣmaṇāgrajaḥ bharadvājāśramaṃ prāpya vavande niyato munim", "category": "Epic, Ramayana", "book": "Ramayana", "position": "Kanda 6, Sarga 112, Verse 001"}
{"quote": "so 'pṛcchad abhivādyainaṃ bharadvājaṃ tapodhanam śṛṇoṣi ka cid bhagavan subhikṣānāmayaṃ pure kaccic ca yukto bharato jīvanty api ca mātaraḥ", "category": "Epic, Ramayana", "book": "Ramayana", "position": "Kanda 6, Sarga 112, Verse 002"}
{"quote": "evam uktas tu rāmeṇa bharadvājo mahāmuniḥ pratyuvāca raghuśreṣṭhaṃ smitapūrvaṃ prahṛṣṭavat", "category": "Epic, Ramayana", "book": "Ramayana", "position": "Kanda 6, Sarga 112, Verse 003"}
{"quote": "paṅkadigdhas tu bharato jaṭilas tvāṃ pratīkṣate pāduke te puraskṛtya sarvaṃ ca kuśalaṃ gṛhe", "category": "Epic, Ramayana", "book": "Ramayana", "position": "Kanda 6, Sarga 112, Verse 004"}
{"quote": "tvāṃ purā cīravasanaṃ praviśantaṃ mahāvanam strītṛtīyaṃ cyutaṃ rājyād dharmakāmaṃ ca kevalam", "category": "Epic, Ramayana", "book": "Ramayana", "position": "Kanda 6, Sarga 112, Verse 005"}
{"quote": "padātiṃ tyaktasarvasvaṃ pitur vacanakāriṇam svargabhogaiḥ parityaktaṃ svargacyutam ivāmaram", "category": "Epic, Ramayana", "book": "Ramayana", "position": "Kanda 6, Sarga 112, Verse 006"}
{"quote": "dṛṣṭvā tu karuṇā pūrvaṃ mamāsīt samitiṃjaya kaikeyīvacane yuktaṃ vanyamūlaphalāśanam", "category": "Epic, Ramayana", "book": "Ramayana", "position": "Kanda 6, Sarga 112, Verse 007"}
{"quote": "sāmprataṃ susamṛddhārthaṃ samitragaṇabāndhavam samīkṣya vijitāriṃ tvāṃ mama prītir anuttamā", "category": "Epic, Ramayana", "book": "Ramayana", "position": "Kanda 6, Sarga 112, Verse 008"}
{"quote": "sarvaṃ ca sukhaduḥkhaṃ te viditaṃ mama rāghava yat tvayā vipulaṃ prāptaṃ janasthānavadhādikam", "category": "Epic, Ramayana", "book": "Ramayana", "position": "Kanda 6, Sarga 112, Verse 009"}
{"quote": "brāhmaṇārthe niyuktasya rakṣataḥ sarvatāpasān mārīcadarśanaṃ caiva sītonmathanam eva ca", "category": "Epic, Ramayana", "book": "Ramayana", "position": "Kanda 6, Sarga 112, Verse 010"}
{"quote": "kabandhadarśanaṃ caiva pampābhigamanaṃ tathā sugrīveṇa ca te sakhyaṃ yac ca vālī hatas tvayā", "category": "Epic, Ramayana", "book": "Ramayana", "position": "Kanda 6, Sarga 112, Verse 011"}
{"quote": "mārgaṇaṃ caiva vaidehyāḥ karma vātātmajasya ca viditāyāṃ ca vaidehyāṃ nalasetur yathā kṛtaḥ yathā ca dīpitā laṅkā prahṛṣṭair hariyūthapaiḥ", "category": "Epic, Ramayana", "book": "Ramayana", "position": "Kanda 6, Sarga 112, Verse 012"}
{"quote": "saputrabāndhavāmātyaḥ sabalaḥ saha vāhanaḥ yathā ca nihataḥ saṃkhye rāvaṇo devakaṇṭakaḥ", "category": "Epic, Ramayana", "book": "Ramayana", "position": "Kanda 6, Sarga 112, Verse 013"}
{"quote": "samāgamaś ca tridaśair yathādattaś ca te varaḥ sarvaṃ mamaitad viditaṃ tapasā dharmavatsala", "category": "Epic, Ramayana", "book": "Ramayana", "position": "Kanda 6, Sarga 112, Verse 014"}
{"quote": "aham apy atra te dadmi varaṃ śastrabhṛtāṃ vara arghyaṃ pratigṛhāṇedam ayodhyāṃ śvo gamiṣyasi", "category": "Epic, Ramayana", "book": "Ramayana", "position": "Kanda 6, Sarga 112, Verse 015"}
{"quote": "tasya tac chirasā vākyaṃ pratigṛhya nṛpātmajaḥ bāḍham ity eva saṃhṛṣṭaḥ śrīmān varam ayācata", "category": "Epic, Ramayana", "book": "Ramayana", "position": "Kanda 6, Sarga 112, Verse 016"}
{"quote": "akālaphalino vṛkṣāḥ sarve cāpi madhusravāḥ bhavantu mārge bhagavann ayodhyāṃ prati gacchataḥ", "category": "Epic, Ramayana", "book": "Ramayana", "position": "Kanda 6, Sarga 112, Verse 017"}
{"quote": "niṣphalāḥ phalinaś cāsan vipuṣpāḥ puṣpaśālinaḥ śuṣkāḥ samagrapatrās te nagāś caiva madhusravāḥ", "category": "Epic, Ramayana", "book": "Ramayana", "position": "Kanda 6, Sarga 112, Verse 018"}
{"quote": "ayodhyāṃ tu samālokya cintayām āsa rāghavaḥ cintayitvā tato dṛṣṭiṃ vānareṣu nyapātayat", "category": "Epic, Ramayana", "book": "Ramayana", "position": "Kanda 6, Sarga 113, Verse 001"}
{"quote": "priyakāmaḥ priyaṃ rāmas tatas tvaritavikramam uvāca dhīmāṃs tejasvī hanūmantaṃ plavaṃgamam", "category": "Epic, Ramayana", "book": "Ramayana", "position": "Kanda 6, Sarga 113, Verse 002"}
{"quote": "ayodhyāṃ tvarito gaccha kṣipraṃ tvaṃ plavagottama jānīhi kaccit kuśalī jano nṛpatimandire", "category": "Epic, Ramayana", "book": "Ramayana", "position": "Kanda 6, Sarga 113, Verse 003"}
{"quote": "śṛṅgaverapuraṃ prāpya guhaṃ gahanagocaram niṣādādhipatiṃ brūhi kuśalaṃ vacanān mama", "category": "Epic, Ramayana", "book": "Ramayana", "position": "Kanda 6, Sarga 113, Verse 004"}
{"quote": "śrutvā tu māṃ kuśalinam arogaṃ vigatajvaram bhaviṣyati guhaḥ prītaḥ sa mamātmasamaḥ sakhā", "category": "Epic, Ramayana", "book": "Ramayana", "position": "Kanda 6, Sarga 113, Verse 005"}
{"quote": "ayodhyāyāś ca te mārgaṃ pravṛttiṃ bharatasya ca nivedayiṣyati prīto niṣādādhipatir guhaḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 006"}
{"quote": "bharatas tu tvayā vācyaḥ kuśalaṃ vacanān mama siddhārthaṃ śaṃsa māṃ tasmai sabhāryaṃ sahalakṣmaṇam", "category": "Epic, Ramayana", "book": "Ramayana", "position": "Kanda 6, Sarga 113, Verse 007"}
{"quote": "haraṇaṃ cāpi vaidehyā rāvaṇena balīyasā sugrīveṇa ca saṃvādaṃ vālinaś ca vadhaṃ raṇe", "category": "Epic, Ramayana", "book": "Ramayana", "position": "Kanda 6, Sarga 113, Verse 008"}
{"quote": "maithilyanveṣaṇaṃ caiva yathā cādhigatā tvayā laṅghayitvā mahātoyam āpagāpatim avyayam", "category": "Epic, Ramayana", "book": "Ramayana", "position": "Kanda 6, Sarga 113, Verse 009"}
{"quote": "upayānaṃ samudrasya sāgarasya ca darśanam yathā ca kāritaḥ setū rāvaṇaś ca yathā hataḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 010"}
{"quote": "varadānaṃ mahendreṇa brahmaṇā varuṇena ca mahādevaprasādāc ca pitrā mama samāgamam", "category": "Epic, Ramayana", "book": "Ramayana", "position": "Kanda 6, Sarga 113, Verse 011"}
{"quote": "jitvā śatrugaṇān rāmaḥ prāpya cānuttamaṃ yaśaḥ upayāti samṛddhārthaḥ saha mitrair mahābalaḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 012"}
{"quote": "etac chrutvā yamākāraṃ bhajate bharatas tataḥ sa ca te veditavyaḥ syāt sarvaṃ yac cāpi māṃ prati", "category": "Epic, Ramayana", "book": "Ramayana", "position": "Kanda 6, Sarga 113, Verse 013"}
{"quote": "jñeyāḥ sarve ca vṛttāntā bharatasyeṅgitāni ca tattvena mukhavarṇena dṛṣṭyā vyābhāṣaṇena ca", "category": "Epic, Ramayana", "book": "Ramayana", "position": "Kanda 6, Sarga 113, Verse 014"}
{"quote": "sarvakāmasamṛddhaṃ hi hastyaśvarathasaṃkulam pitṛpaitāmahaṃ rājyaṃ kasya nāvartayen manaḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 015"}
{"quote": "saṃgatyā bharataḥ śrīmān rājyenārthī svayaṃ bhavet praśāstu vasudhāṃ sarvām akhilāṃ raghunandanaḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 016"}
{"quote": "tasya buddhiṃ ca vijñāya vyavasāyaṃ ca vānara yāvan na dūraṃ yātāḥ smaḥ kṣipram āgantum arhasi", "category": "Epic, Ramayana", "book": "Ramayana", "position": "Kanda 6, Sarga 113, Verse 017"}
{"quote": "iti pratisamādiṣṭo hanūmān mārutātmajaḥ mānuṣaṃ dhārayan rūpam ayodhyāṃ tvarito yayau", "category": "Epic, Ramayana", "book": "Ramayana", "position": "Kanda 6, Sarga 113, Verse 018"}
{"quote": "laṅghayitvā pitṛpathaṃ bhujagendrālayaṃ śubham gaṅgāyamunayor bhīmaṃ saṃnipātam atītya ca", "category": "Epic, Ramayana", "book": "Ramayana", "position": "Kanda 6, Sarga 113, Verse 019"}
{"quote": "śṛṅgaverapuraṃ prāpya guham āsādya vīryavān sa vācā śubhayā hṛṣṭo hanūmān idam abravīt", "category": "Epic, Ramayana", "book": "Ramayana", "position": "Kanda 6, Sarga 113, Verse 020"}
{"quote": "sakhā tu tava kākutstho rāmaḥ satyaparākramaḥ sasītaḥ saha saumitriḥ sa tvāṃ kuśalam abravīt", "category": "Epic, Ramayana", "book": "Ramayana", "position": "Kanda 6, Sarga 113, Verse 021"}
{"quote": "pañcamīm adya rajanīm uṣitvā vacanān muneḥ bharadvājābhyanujñātaṃ drakṣyasy adyaiva rāghavam", "category": "Epic, Ramayana", "book": "Ramayana", "position": "Kanda 6, Sarga 113, Verse 022"}
{"quote": "evam uktvā mahātejāḥ saṃprahṛṣṭatanūruhaḥ utpapāta mahāvego vegavān avicārayan", "category": "Epic, Ramayana", "book": "Ramayana", "position": "Kanda 6, Sarga 113, Verse 023"}
{"quote": "so 'paśyad rāmatīrthaṃ ca nadīṃ vālukinīṃ tathā gomatīṃ tāṃ ca so 'paśyad bhīmaṃ sālavanaṃ tathā", "category": "Epic, Ramayana", "book": "Ramayana", "position": "Kanda 6, Sarga 113, Verse 024"}
{"quote": "sa gatvā dūram adhvānaṃ tvaritaḥ kapikuñjaraḥ āsasāda drumān phullān nandigrāmasamīpajān", "category": "Epic, Ramayana", "book": "Ramayana", "position": "Kanda 6, Sarga 113, Verse 025"}
{"quote": "krośamātre tv ayodhyāyāś cīrakṛṣṇājināmbaram dadarśa bharataṃ dīnaṃ kṛśam āśramavāsinam", "category": "Epic, Ramayana", "book": "Ramayana", "position": "Kanda 6, Sarga 113, Verse 026"}
{"quote": "jaṭilaṃ maladigdhāṅgaṃ bhrātṛvyasanakarśitam phalamūlāśinaṃ dāntaṃ tāpasaṃ dharmacāriṇam", "category": "Epic, Ramayana", "book": "Ramayana", "position": "Kanda 6, Sarga 113, Verse 027"}
{"quote": "samunnatajaṭābhāraṃ valkalājinavāsasaṃ niyataṃ bhāvitātmānaṃ brahmarṣisamatejasaṃ", "category": "Epic, Ramayana", "book": "Ramayana", "position": "Kanda 6, Sarga 113, Verse 028"}
{"quote": "pāduke te puraskṛtya śāsantaṃ vai vasuṃdharām caturvarṇyasya lokasya trātāraṃ sarvato bhayāt", "category": "Epic, Ramayana", "book": "Ramayana", "position": "Kanda 6, Sarga 113, Verse 029"}
{"quote": "upasthitam amātyaiś ca śucibhiś ca purohitaiḥ balamukhyaiś ca yuktaiś ca kāṣāyāmbaradhāribhiḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 030"}
{"quote": "na hi te rājaputraṃ taṃ cīrakṛṣṇājināmbaram parimoktuṃ vyavasyanti paurā vai dharmavatsalāḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 031"}
{"quote": "taṃ dharmam iva dharmajñaṃ devavantam ivāparam uvāca prāñjalir vākyaṃ hanūmān mārutātmajaḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 032"}
{"quote": "vasantaṃ daṇḍakāraṇye yaṃ tvaṃ cīrajaṭādharam anuśocasi kākutsthaṃ sa tvā kuśalam abravīt", "category": "Epic, Ramayana", "book": "Ramayana", "position": "Kanda 6, Sarga 113, Verse 033"}
{"quote": "priyam ākhyāmi te deva śokaṃ tyakṣyasi dāruṇam asmin muhūrte bhrātrā tvaṃ rāmeṇa saha saṃgataḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 034"}
{"quote": "nihatya rāvaṇaṃ rāmaḥ pratilabhya ca maithilīm upayāti samṛddhārthaḥ saha mitrair mahābalaiḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 035"}
{"quote": "lakṣmaṇaś ca mahātejā vaidehī ca yaśasvinī sītā samagrā rāmeṇa mahendreṇa śacī yathā", "category": "Epic, Ramayana", "book": "Ramayana", "position": "Kanda 6, Sarga 113, Verse 036"}
{"quote": "evam ukto hanumatā bharataḥ kaikayīsutaḥ papāta sahasā hṛṣṭo harṣān mohaṃ jagāma ha", "category": "Epic, Ramayana", "book": "Ramayana", "position": "Kanda 6, Sarga 113, Verse 037"}
{"quote": "tato muhūrtād utthāya pratyāśvasya ca rāghavaḥ hanūmantam uvācedaṃ bharataḥ priyavādinam", "category": "Epic, Ramayana", "book": "Ramayana", "position": "Kanda 6, Sarga 113, Verse 038"}
{"quote": "aśokajaiḥ prītimayaiḥ kapim āliṅgya saṃbhramāt siṣeca bharataḥ śrīmān vipulair aśrubindubhiḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 039"}
{"quote": "devo vā mānuṣo vā tvam anukrośād ihāgataḥ priyākhyānasya te saumya dadāmi bruvataḥ priyam", "category": "Epic, Ramayana", "book": "Ramayana", "position": "Kanda 6, Sarga 113, Verse 040"}
{"quote": "gavāṃ śatasahasraṃ ca grāmāṇāṃ ca śataṃ param sakuṇḍalāḥ śubhācārā bhāryāḥ kanyāś ca ṣoḍaśa", "category": "Epic, Ramayana", "book": "Ramayana", "position": "Kanda 6, Sarga 113, Verse 041"}
{"quote": "hemavarṇāḥ sunāsorūḥ śaśisaumyānanāḥ striyaḥ sarvābharaṇasaṃpannā saṃpannāḥ kulajātibhiḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 042"}
{"quote": "niśamya rāmāgamanaṃ nṛpātmajaḥ kapipravīrasya tadādbhutopamam praharṣito rāmadidṛkṣayābhavat punaś ca harṣād idam abravīd vacaḥ", "category": "Epic, Ramayana", "book": "Ramayana", "position": "Kanda 6, Sarga 113, Verse 043"}
{"quote": "bahūni nāma varṣāṇi gatasya sumahad vanam śṛṇomy ahaṃ prītikaraṃ mama nāthasya kīrtanam", "category": "Epic, Ramayana", "book": "Ramayana", "position": "Kanda 6, Sarga 114, Verse 001"}
{"quote": "kalyāṇī bata gātheyaṃ laukikī pratibhāti me eti jīvantam ānando naraṃ varṣaśatād api", "category": "Epic, Ramayana", "book": "Ramayana", "position": "Kanda 6, Sarga 114, Verse 002"}
{"quote": "rāghavasya harīṇāṃ ca katham āsīt samāgamaḥ kasmin deśe kim āśritya tat tvam ākhyāhi pṛcchataḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 003"}
{"quote": "sa pṛṣṭo rājaputreṇa bṛsyāṃ samupaveśitaḥ ācacakṣe tataḥ sarvaṃ rāmasya caritaṃ vane", "category": "Epic, Ramayana", "book": "Ramayana", "position": "Kanda 6, Sarga 114, Verse 004"}
{"quote": "yathā pravrajito rāmo mātur datte vare tava yathā ca putraśokena rājā daśaratho mṛtaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 005"}
{"quote": "yathā dūtais tvam ānītas tūrṇaṃ rājagṛhāt prabho tvayāyodhyāṃ praviṣṭena yathā rājyaṃ na cepsitam", "category": "Epic, Ramayana", "book": "Ramayana", "position": "Kanda 6, Sarga 114, Verse 006"}
{"quote": "citrakūṭaṃ giriṃ gatvā rājyenāmitrakarśanaḥ nimantritas tvayā bhrātā dharmam ācaritā satām", "category": "Epic, Ramayana", "book": "Ramayana", "position": "Kanda 6, Sarga 114, Verse 007"}
{"quote": "sthitena rājño vacane yathā rājyaṃ visarjitam āryasya pāduke gṛhya yathāsi punar āgataḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 008"}
{"quote": "sarvam etan mahābāho yathāvad viditaṃ tava tvayi pratiprayāte tu yad vṛttaṃ tan nibodha me", "category": "Epic, Ramayana", "book": "Ramayana", "position": "Kanda 6, Sarga 114, Verse 009"}
{"quote": "apayāte tvayi tadā samudbhrāntamṛgadvijam praviveśātha vijanaṃ sumahad daṇḍakāvanam", "category": "Epic, Ramayana", "book": "Ramayana", "position": "Kanda 6, Sarga 114, Verse 010"}
{"quote": "teṣāṃ purastād balavān gacchatāṃ gahane vane vinadan sumahānādaṃ virādhaḥ pratyadṛśyata", "category": "Epic, Ramayana", "book": "Ramayana", "position": "Kanda 6, Sarga 114, Verse 011"}
{"quote": "tam utkṣipya mahānādam ūrdhvabāhum adhomukham nikhāte prakṣipanti sma nadantam iva kuñjaram", "category": "Epic, Ramayana", "book": "Ramayana", "position": "Kanda 6, Sarga 114, Verse 012"}
{"quote": "tat kṛtvā duṣkaraṃ karma bhrātarau rāmalakṣmaṇau sāyāhne śarabhaṅgasya ramyam āśramam īyatuḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 013"}
{"quote": "śarabhaṅge divaṃ prāpte rāmaḥ satyaparākramaḥ abhivādya munīn sarvāñ janasthānam upāgamat", "category": "Epic, Ramayana", "book": "Ramayana", "position": "Kanda 6, Sarga 114, Verse 014"}
{"quote": "caturdaśasahasrāṇi rakṣasāṃ bhīmakarmaṇām hatāni vasatā tatra rāghaveṇa mahātmanā", "category": "Epic, Ramayana", "book": "Ramayana", "position": "Kanda 6, Sarga 114, Verse 015"}
{"quote": "tataḥ paścāc chūrpaṇakhā rāmapārśvam upāgatā tato rāmeṇa saṃdiṣṭo lakṣmaṇaḥ sahasotthitaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 016"}
{"quote": "pragṛhya khaḍgaṃ ciccheda karṇanāse mahābalaḥ tatas tenārditā bālā rāvaṇaṃ samupāgatā", "category": "Epic, Ramayana", "book": "Ramayana", "position": "Kanda 6, Sarga 114, Verse 017"}
{"quote": "rāvaṇānucaro ghoro mārīco nāma rākṣasaḥ lobhayām āsa vaidehīṃ bhūtvā ratnamayo mṛgaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 018"}
{"quote": "sā rāmam abravīd dṛṣṭvā vaidehī gṛhyatām iti aho manoharaḥ kānta āśrame no bhaviṣyati", "category": "Epic, Ramayana", "book": "Ramayana", "position": "Kanda 6, Sarga 114, Verse 019"}
{"quote": "tato rāmo dhanuṣpāṇir dhāvantam anudhāvati sa taṃ jaghāna dhāvantaṃ śareṇānataparvaṇā", "category": "Epic, Ramayana", "book": "Ramayana", "position": "Kanda 6, Sarga 114, Verse 020"}
{"quote": "atha saumyā daśagrīvo mṛgaṃ yāte tu rāghave lakṣmaṇe cāpi niṣkrānte praviveśāśramaṃ tadā jagrāha tarasā sītāṃ grahaḥ khe rohiṇīm iva", "category": "Epic, Ramayana", "book": "Ramayana", "position": "Kanda 6, Sarga 114, Verse 021"}
{"quote": "trātukāmaṃ tato yuddhe hatvā gṛdhraṃ jaṭāyuṣam pragṛhya sītāṃ sahasā jagāmāśu sa rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 022"}
{"quote": "tatas tv adbhutasaṃkāśāḥ sthitāḥ parvatamūrdhani sītāṃ gṛhītvā gacchantaṃ vānarāḥ parvatopamāḥ dadṛśur vismitās tatra rāvaṇaṃ rākṣasādhipam", "category": "Epic, Ramayana", "book": "Ramayana", "position": "Kanda 6, Sarga 114, Verse 023"}
{"quote": "praviverśa tadā laṅkāṃ rāvaṇo lokarāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 024"}
{"quote": "tāṃ suvarṇaparikrānte śubhe mahati veśmani praveśya maithilīṃ vākyaiḥ sāntvayām āsa rāvaṇaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 025"}
{"quote": "nivartamānaḥ kākutstho dṛṣṭvā gṛdhraṃ pravivyathe", "category": "Epic, Ramayana", "book": "Ramayana", "position": "Kanda 6, Sarga 114, Verse 026"}
{"quote": "gṛdhraṃ hataṃ tadā dagdhvā rāmaḥ priyasakhaṃ pituḥ godāvarīm anucaran vanoddeśāṃś ca puṣpitān āsedatur mahāraṇye kabandhaṃ nāma rākṣasaṃ", "category": "Epic, Ramayana", "book": "Ramayana", "position": "Kanda 6, Sarga 114, Verse 027"}
{"quote": "tataḥ kabandhavacanād rāmaḥ satyaparākramaḥ ṛśyamūkaṃ giriṃ gatvā sugrīveṇa samāgataḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 028"}
{"quote": "tayoḥ samāgamaḥ pūrvaṃ prītyā hārdo vyajāyata itaretara saṃvādāt pragāḍhaḥ praṇayas tayoḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 029"}
{"quote": "rāmaḥ svabāhuvīryeṇa svarājyaṃ pratyapādayat vālinaṃ samare hatvā mahākāyaṃ mahābalam", "category": "Epic, Ramayana", "book": "Ramayana", "position": "Kanda 6, Sarga 114, Verse 030"}
{"quote": "sugrīvaḥ sthāpito rājye sahitaḥ sarvavānaraiḥ rāmāya pratijānīte rājaputryās tu mārgaṇam", "category": "Epic, Ramayana", "book": "Ramayana", "position": "Kanda 6, Sarga 114, Verse 031"}
{"quote": "ādiṣṭā vānarendreṇa sugrīveṇa mahātmanā daśakoṭyaḥ plavaṃgānāṃ sarvāḥ prasthāpitā diśaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 032"}
{"quote": "teṣāṃ no vipranaṣṭānāṃ vindhye parvatasattame bhṛśaṃ śokābhitaptānāṃ mahān kālo 'tyavartata", "category": "Epic, Ramayana", "book": "Ramayana", "position": "Kanda 6, Sarga 114, Verse 033"}
{"quote": "bhrātā tu gṛdhrarājasya saṃpātir nāma vīryavān samākhyāti sma vasatiṃ sītāyā rāvaṇālaye", "category": "Epic, Ramayana", "book": "Ramayana", "position": "Kanda 6, Sarga 114, Verse 034"}
{"quote": "so 'haṃ duḥkhaparītānāṃ duḥkhaṃ tajjñātināṃ nudan ātmavīryaṃ samāsthāya yojanānāṃ śataṃ plutaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 035"}
{"quote": "tatrāham ekām adrākṣam aśokavanikāṃ gatām kauśeyavastrāṃ malināṃ nirānandāṃ dṛḍhavratām", "category": "Epic, Ramayana", "book": "Ramayana", "position": "Kanda 6, Sarga 114, Verse 036"}
{"quote": "tayā sametya vidhivat pṛṣṭvā sarvam aninditām abhijñānaṃ maṇiṃ labdhvā caritārtho 'ham āgataḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 037"}
{"quote": "mayā ca punar āgamya rāmasyākliṣṭakarmaṇaḥ abhijñānaṃ mayā dattam arciṣmān sa mahāmaṇiḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 038"}
{"quote": "śrutvā tāṃ maithilīṃ hṛṣṭas tv āśaśaṃse sa jīvitam jīvitāntam anuprāptaḥ pītvāmṛtam ivāturaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 039"}
{"quote": "udyojayiṣyann udyogaṃ dadhre laṅkāvadhe manaḥ jighāṃsur iva lokāṃs te sarvāṃl lokān vibhāvasuḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 040"}
{"quote": "tataḥ samudram āsādya nalaṃ setum akārayat atarat kapivīrāṇāṃ vāhinī tena setunā", "category": "Epic, Ramayana", "book": "Ramayana", "position": "Kanda 6, Sarga 114, Verse 041"}
{"quote": "prahastam avadhīn nīlaḥ kumbhakarṇaṃ tu rāghavaḥ lakṣmaṇo rāvaṇasutaṃ svayaṃ rāmas tu rāvaṇam", "category": "Epic, Ramayana", "book": "Ramayana", "position": "Kanda 6, Sarga 114, Verse 042"}
{"quote": "sa śakreṇa samāgamya yamena varuṇena ca surarṣibhiś ca kākutstho varāṃl lebhe paraṃtapaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 043"}
{"quote": "sa tu dattavaraḥ prītyā vānaraiś ca samāgataḥ puṣpakeṇa vimānena kiṣkindhām abhyupāgamat", "category": "Epic, Ramayana", "book": "Ramayana", "position": "Kanda 6, Sarga 114, Verse 044"}
{"quote": "taṃ gaṅgāṃ punar āsādya vasantaṃ munisaṃnidhau avighnaṃ puṣyayogena śvo rāmaṃ draṣṭum arhasi", "category": "Epic, Ramayana", "book": "Ramayana", "position": "Kanda 6, Sarga 114, Verse 045"}
{"quote": "tataḥ sa satyaṃ hanumadvaco mahan niśamya hṛṣṭo bharataḥ kṛtāñjaliḥ uvāca vāṇīṃ manasaḥ praharṣiṇī cirasya pūrṇaḥ khalu me manorathaḥ", "category": "Epic, Ramayana", "book": "Ramayana", "position": "Kanda 6, Sarga 114, Verse 046"}
{"quote": "śrutvā tu param ānandaṃ bharataḥ satyavikramaḥ hṛṣṭam ājñāpayām āsa śatrughnaṃ paravīrahā", "category": "Epic, Ramayana", "book": "Ramayana", "position": "Kanda 6, Sarga 115, Verse 001"}
{"quote": "daivatāni ca sarvāṇi caityāni nagarasya ca sugandhamālyair vāditrair arcantu śucayo narāḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 002"}
{"quote": "rājadārās tathāmātyāḥ sainyāḥ senāgaṇāṅganāḥ abhiniryāntu rāmasya draṣṭuṃ śaśinibhaṃ mukham", "category": "Epic, Ramayana", "book": "Ramayana", "position": "Kanda 6, Sarga 115, Verse 003"}
{"quote": "bharatasya vacaḥ śrutvā śatrughnaḥ paravīrahā viṣṭīr anekasāhasrīś codayām āsa vīryavān", "category": "Epic, Ramayana", "book": "Ramayana", "position": "Kanda 6, Sarga 115, Verse 004"}
{"quote": "samīkuruta nimnāni viṣamāṇi samāni ca sthānāni ca nirasyantāṃ nandigrāmād itaḥ param", "category": "Epic, Ramayana", "book": "Ramayana", "position": "Kanda 6, Sarga 115, Verse 005"}
{"quote": "siñcantu pṛthivīṃ kṛtsnāṃ himaśītena vāriṇā tato 'bhyavakiraṃs tv anye lājaiḥ puṣpaiś ca sarvataḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 006"}
{"quote": "samucchritapatākās tu rathyāḥ puravarottame śobhayantu ca veśmāni sūryasyodayanaṃ prati", "category": "Epic, Ramayana", "book": "Ramayana", "position": "Kanda 6, Sarga 115, Verse 007"}
{"quote": "sragdāmamuktapuṣpaiś ca sugandhaiḥ pañcavarṇakaiḥ rājamārgam asaṃbādhaṃ kirantu śataśo narāḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 008"}
{"quote": "mattair nāgasahasraiś ca śātakumbhavibhūṣitaḥ apare hemakakṣyābhiḥ sagajābhiḥ kareṇubhiḥ niryayus tvarayā yuktā rathaiś ca sumahārathāḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 009"}
{"quote": "tato yānāny upārūḍhāḥ sarvā daśarathastriyaḥ kausalyāṃ pramukhe kṛtvā sumitrāṃ cāpi niryayuḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 010"}
{"quote": "aśvānāṃ khuraśabdena rathanemisvanena ca śaṅkhadundubhinādena saṃcacāleva medinī", "category": "Epic, Ramayana", "book": "Ramayana", "position": "Kanda 6, Sarga 115, Verse 011"}
{"quote": "kṛtsnaṃ ca nagaraṃ tat tu nandigrāmam upāgamat dvijātimukhyair dharmātmā śreṇīmukhyaiḥ sanaigamaiḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 012"}
{"quote": "mālyamodaka hastaiś ca mantribhir bharato vṛtaḥ śaṅkhabherīninādaiś ca bandibhiś cābhivanditaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 013"}
{"quote": "āryapādau gṛhītvā tu śirasā dharmakovidaḥ pāṇḍuraṃ chatram ādāya śuklamālyopaśobhitam", "category": "Epic, Ramayana", "book": "Ramayana", "position": "Kanda 6, Sarga 115, Verse 014"}
{"quote": "śukle ca vālavyajane rājārhe hemabhūṣite upavāsakṛśo dīnaś cīrakṛṣṇājināmbaraḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 015"}
{"quote": "bhrātur āgamanaṃ śrutvā tat pūrvaṃ harṣam āgataḥ pratyudyayau tadā rāmaṃ mahātmā sacivaiḥ saha", "category": "Epic, Ramayana", "book": "Ramayana", "position": "Kanda 6, Sarga 115, Verse 016"}
{"quote": "samīkṣya bharato vākyam uvāca pavanātmajam kaccin na khalu kāpeyī sevyate calacittatā na hi paśyāmi kākutsthaṃ rāmam āryaṃ paraṃtapam", "category": "Epic, Ramayana", "book": "Ramayana", "position": "Kanda 6, Sarga 115, Verse 017"}
{"quote": "athaivam ukte vacane hanūmān idam abravīt arthaṃ vijñāpayann eva bharataṃ satyavikramam", "category": "Epic, Ramayana", "book": "Ramayana", "position": "Kanda 6, Sarga 115, Verse 018"}
{"quote": "sadā phalān kusumitān vṛkṣān prāpya madhusravān bharadvājaprasādena mattabhramaranāditān", "category": "Epic, Ramayana", "book": "Ramayana", "position": "Kanda 6, Sarga 115, Verse 019"}
{"quote": "tasya caiṣa varo datto vāsavena paraṃtapa sasainyasya tadātithyaṃ kṛtaṃ sarvaguṇānvitam", "category": "Epic, Ramayana", "book": "Ramayana", "position": "Kanda 6, Sarga 115, Verse 020"}
{"quote": "nisvanaḥ śrūyate bhīmaḥ prahṛṣṭānāṃ vanaukasām manye vānarasenā sā nadīṃ tarati gomatīm", "category": "Epic, Ramayana", "book": "Ramayana", "position": "Kanda 6, Sarga 115, Verse 021"}
{"quote": "rajovarṣaṃ samudbhūtaṃ paśya vālukinīṃ prati manye sālavanaṃ ramyaṃ lolayanti plavaṃgamāḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 022"}
{"quote": "tad etad dṛśyate dūrād vimalaṃ candrasaṃnibham vimānaṃ puṣpakaṃ divyaṃ manasā brahmanirmitam", "category": "Epic, Ramayana", "book": "Ramayana", "position": "Kanda 6, Sarga 115, Verse 023"}
{"quote": "rāvaṇaṃ bāndhavaiḥ sārdhaṃ hatvā labdhaṃ mahātmanā dhanadasya prasādena divyam etan manojavam", "category": "Epic, Ramayana", "book": "Ramayana", "position": "Kanda 6, Sarga 115, Verse 024"}
{"quote": "etasmin bhrātarau vīrau vaidehyā saha rāghavau sugrīvaś ca mahātejā rākṣasendro vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 025"}
{"quote": "tato harṣasamudbhūto nisvano divam aspṛśat strībālayuvavṛddhānāṃ rāmo 'yam iti kīrtitaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 026"}
{"quote": "rathakuñjaravājibhyas te 'vatīrya mahīṃ gatāḥ dadṛśus taṃ vimānasthaṃ narāḥ somam ivāmbare", "category": "Epic, Ramayana", "book": "Ramayana", "position": "Kanda 6, Sarga 115, Verse 027"}
{"quote": "prāñjalir bharato bhūtvā prahṛṣṭo rāghavonmukhaḥ svāgatena yathārthena tato rāmam apūjayat", "category": "Epic, Ramayana", "book": "Ramayana", "position": "Kanda 6, Sarga 115, Verse 028"}
{"quote": "manasā brahmaṇā sṛṣṭe vimāne lakṣmaṇāgrajaḥ rarāja pṛthudīrghākṣo vajrapāṇir ivāparaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 029"}
{"quote": "tato vimānāgragataṃ bharato bhrātaraṃ tadā vavande praṇato rāmaṃ merustham iva bhāskaram", "category": "Epic, Ramayana", "book": "Ramayana", "position": "Kanda 6, Sarga 115, Verse 030"}
{"quote": "āropito vimānaṃ tad bharataḥ satyavikramaḥ rāmam āsādya muditaḥ punar evābhyavādayat", "category": "Epic, Ramayana", "book": "Ramayana", "position": "Kanda 6, Sarga 115, Verse 031"}
{"quote": "taṃ samutthāpya kākutsthaś cirasyākṣipathaṃ gatam aṅke bharatam āropya muditaḥ pariṣaṣvaje", "category": "Epic, Ramayana", "book": "Ramayana", "position": "Kanda 6, Sarga 115, Verse 032"}
{"quote": "tato lakṣmaṇam āsādya vaidehīṃ ca paraṃtapaḥ abhyavādayata prīto bharato nāma cābravīt", "category": "Epic, Ramayana", "book": "Ramayana", "position": "Kanda 6, Sarga 115, Verse 033"}
{"quote": "sugrīvaṃ kaikayī putro jāmbavantaṃ tathāṅgadam maindaṃ ca dvividaṃ nīlam ṛṣabhaṃ caiva sasvaje", "category": "Epic, Ramayana", "book": "Ramayana", "position": "Kanda 6, Sarga 115, Verse 034"}
{"quote": "te kṛtvā mānuṣaṃ rūpaṃ vānarāḥ kāmarūpiṇaḥ kuśalaṃ paryapṛcchanta prahṛṣṭā bharataṃ tadā", "category": "Epic, Ramayana", "book": "Ramayana", "position": "Kanda 6, Sarga 115, Verse 035"}
{"quote": "vibhīṣaṇaṃ ca bharataḥ sāntvayan vākyam abravīt diṣṭyā tvayā sahāyena kṛtaṃ karma suduṣkaram", "category": "Epic, Ramayana", "book": "Ramayana", "position": "Kanda 6, Sarga 115, Verse 036"}
{"quote": "śatrughnaś ca tadā rāmam abhivādya salakṣmaṇam sītāyāś caraṇau paścād vavande vinayānvitaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 037"}
{"quote": "rāmo mātaram āsādya viṣaṇṇaṃ śokakarśitām jagrāha praṇataḥ pādau mano mātuḥ prasādayan", "category": "Epic, Ramayana", "book": "Ramayana", "position": "Kanda 6, Sarga 115, Verse 038"}
{"quote": "abhivādya sumitrāṃ ca kaikeyīṃ ca yaśasvinīm sa mātṝś ca tadā sarvāḥ purohitam upāgamat", "category": "Epic, Ramayana", "book": "Ramayana", "position": "Kanda 6, Sarga 115, Verse 039"}
{"quote": "svāgataṃ te mahābāho kausalyānandavardhana iti prāñjalayaḥ sarve nāgarā rāmam abruvan", "category": "Epic, Ramayana", "book": "Ramayana", "position": "Kanda 6, Sarga 115, Verse 040"}
{"quote": "tany añjalisahasrāṇi pragṛhītāni nāgaraiḥ ākośānīva padmāni dadarśa bharatāgrajaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 041"}
{"quote": "pāduke te tu rāmasya gṛhītvā bharataḥ svayam caraṇābhyāṃ narendrasya yojayām āsa dharmavit", "category": "Epic, Ramayana", "book": "Ramayana", "position": "Kanda 6, Sarga 115, Verse 042"}
{"quote": "abravīc ca tadā rāmaṃ bharataḥ sa kṛtāñjaliḥ etat te rakṣitaṃ rājan rājyaṃ niryātitaṃ mayā", "category": "Epic, Ramayana", "book": "Ramayana", "position": "Kanda 6, Sarga 115, Verse 043"}
{"quote": "adya janma kṛtārthaṃ me saṃvṛttaś ca manorathaḥ yas tvāṃ paśyāmi rājānam ayodhyāṃ punar āgatam", "category": "Epic, Ramayana", "book": "Ramayana", "position": "Kanda 6, Sarga 115, Verse 044"}
{"quote": "avekṣatāṃ bhavān kośaṃ koṣṭhāgāraṃ puraṃ balam bhavatas tejasā sarvaṃ kṛtaṃ daśaguṇaṃ mayā", "category": "Epic, Ramayana", "book": "Ramayana", "position": "Kanda 6, Sarga 115, Verse 045"}
{"quote": "tathā bruvāṇaṃ bharataṃ dṛṣṭvā taṃ bhrātṛvatsalam mumucur vānarā bāṣpaṃ rākṣasaś ca vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 115, Verse 046"}
{"quote": "tataḥ praharṣād bharatam aṅkam āropya rāghavaḥ yayau tena vimānena sasainyo bharatāśramam", "category": "Epic, Ramayana", "book": "Ramayana", "position": "Kanda 6, Sarga 115, Verse 047"}
{"quote": "bharatāśramam āsādya sasainyo rāghavas tadā avatīrya vimānāgrād avatasthe mahītale", "category": "Epic, Ramayana", "book": "Ramayana", "position": "Kanda 6, Sarga 115, Verse 048"}
{"quote": "abravīc ca tadā rāmas tadvimānam anuttamam vaha vaiśravaṇaṃ devam anujānāmi gamyatām", "category": "Epic, Ramayana", "book": "Ramayana", "position": "Kanda 6, Sarga 115, Verse 049"}
{"quote": "tato rāmābhyanujñātaṃ tadvimānam anuttamam uttarāṃ diśam uddiśya jagāma dhanadālayam", "category": "Epic, Ramayana", "book": "Ramayana", "position": "Kanda 6, Sarga 115, Verse 050"}
{"quote": "purohitasyātmasamasya rāghavo bṛhaspateḥ śakra ivāmarādhipaḥ nipīḍya pādau pṛthag āsane śubhe sahaiva tenopaviveśa vīryavān", "category": "Epic, Ramayana", "book": "Ramayana", "position": "Kanda 6, Sarga 115, Verse 051"}
{"quote": "śirasy añjalim ādāya kaikeyīnandivardhanaḥ babhāṣe bharato jyeṣṭhaṃ rāmaṃ satyaparākramam", "category": "Epic, Ramayana", "book": "Ramayana", "position": "Kanda 6, Sarga 116, Verse 001"}
{"quote": "pūjitā māmikā mātā dattaṃ rājyam idaṃ mama tad dadāmi punas tubhyaṃ yathā tvam adadā mama", "category": "Epic, Ramayana", "book": "Ramayana", "position": "Kanda 6, Sarga 116, Verse 002"}
{"quote": "dhuram ekākinā nyastām ṛṣabheṇa balīyasā kiśoravad guruṃ bhāraṃ na voḍhum aham utsahe", "category": "Epic, Ramayana", "book": "Ramayana", "position": "Kanda 6, Sarga 116, Verse 003"}
{"quote": "vārivegena mahatā bhinnaḥ setur iva kṣaran durbandhanam idaṃ manye rājyacchidram asaṃvṛtam", "category": "Epic, Ramayana", "book": "Ramayana", "position": "Kanda 6, Sarga 116, Verse 004"}
{"quote": "gatiṃ khara ivāśvasya haṃsasyeva ca vāyasaḥ nānvetum utsahe deva tava mārgam ariṃdama", "category": "Epic, Ramayana", "book": "Ramayana", "position": "Kanda 6, Sarga 116, Verse 005"}
{"quote": "yathā ca ropito vṛkṣo jātaś cāntarniveśane mahāṃś ca sudurāroho mahāskandhaḥ praśākhavān", "category": "Epic, Ramayana", "book": "Ramayana", "position": "Kanda 6, Sarga 116, Verse 006"}
{"quote": "śīryeta puṣpito bhūtvā na phalāni pradarśayet tasya nānubhaved arthaṃ yasya hetoḥ sa ropyate", "category": "Epic, Ramayana", "book": "Ramayana", "position": "Kanda 6, Sarga 116, Verse 007"}
{"quote": "eṣopamā mahābāho tvam arthaṃ vettum arhasi yady asmān manujendra tvaṃ bhaktān bhṛtyān na śādhi hi", "category": "Epic, Ramayana", "book": "Ramayana", "position": "Kanda 6, Sarga 116, Verse 008"}
{"quote": "jagad adyābhiṣiktaṃ tvām anupaśyatu sarvataḥ pratapantam ivādityaṃ madhyāhne dīptatejasaṃ", "category": "Epic, Ramayana", "book": "Ramayana", "position": "Kanda 6, Sarga 116, Verse 009"}
{"quote": "tūryasaṃghātanirghoṣaiḥ kāñcīnūpuranisvanaiḥ madhurair gītaśabdaiś ca pratibudhyasva śeṣva ca", "category": "Epic, Ramayana", "book": "Ramayana", "position": "Kanda 6, Sarga 116, Verse 010"}
{"quote": "yāvad āvartate cakraṃ yāvatī ca vasuṃdharā tāvat tvam iha sarvasya svāmitvam abhivartaya", "category": "Epic, Ramayana", "book": "Ramayana", "position": "Kanda 6, Sarga 116, Verse 011"}
{"quote": "bharatasya vacaḥ śrutvā rāmaḥ parapuraṃjayaḥ tatheti pratijagrāha niṣasādāsane śubhe", "category": "Epic, Ramayana", "book": "Ramayana", "position": "Kanda 6, Sarga 116, Verse 012"}
{"quote": "tataḥ śatrughnavacanān nipuṇāḥ śmaśruvardhakāḥ sukhahastāḥ suśīghrāś ca rāghavaṃ paryupāsata", "category": "Epic, Ramayana", "book": "Ramayana", "position": "Kanda 6, Sarga 116, Verse 013"}
{"quote": "pūrvaṃ tu bharate snāte lakṣmaṇe ca mahābale sugrīve vānarendre ca rākṣasendre vibhīṣaṇe", "category": "Epic, Ramayana", "book": "Ramayana", "position": "Kanda 6, Sarga 116, Verse 014"}
{"quote": "viśodhitajaṭaḥ snātaś citramālyānulepanaḥ mahārhavasanopetas tasthau tatra śriyā jvalan", "category": "Epic, Ramayana", "book": "Ramayana", "position": "Kanda 6, Sarga 116, Verse 015"}
{"quote": "pratikarma ca rāmasya kārayām āsa vīryavān lakṣmaṇasya ca lakṣmīvān ikṣvākukulavardhanaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 016"}
{"quote": "pratikarma ca sītāyāḥ sarvā daśarathastriyaḥ ātmanaiva tadā cakrur manasvinyo manoharam", "category": "Epic, Ramayana", "book": "Ramayana", "position": "Kanda 6, Sarga 116, Verse 017"}
{"quote": "tato rāghavapatnīnāṃ sarvāsām eva śobhanam cakāra yatnāt kausalyā prahṛṣṭā putravatsalā", "category": "Epic, Ramayana", "book": "Ramayana", "position": "Kanda 6, Sarga 116, Verse 018"}
{"quote": "tataḥ śatrughnavacanāt sumantro nāma sārathiḥ yojayitvābhicakrāma rathaṃ sarvāṅgaśobhanam", "category": "Epic, Ramayana", "book": "Ramayana", "position": "Kanda 6, Sarga 116, Verse 019"}
{"quote": "arkamaṇḍalasaṃkāśaṃ divyaṃ dṛṣṭvā rathaṃ sthitam āruroha mahābāhū rāmaḥ satyaparākramaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 020"}
{"quote": "ayodhyāyāṃ tu sacivā rājño daśarathasya ye purohitaṃ puraskṛtya mantrayām āsur arthavat", "category": "Epic, Ramayana", "book": "Ramayana", "position": "Kanda 6, Sarga 116, Verse 021"}
{"quote": "mantrayan rāmavṛddhyarthaṃ vṛttyarthaṃ nagarasya ca sarvam evābhiṣekārthaṃ jayārhasya mahātmanaḥ kartum arhatha rāmasya yad yan maṅgalapūrvakam", "category": "Epic, Ramayana", "book": "Ramayana", "position": "Kanda 6, Sarga 116, Verse 022"}
{"quote": "iti te mantriṇaḥ sarve saṃdiśya tu purohitam nagarān niryayus tūrṇaṃ rāmadarśanabuddhayaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 023"}
{"quote": "hariyuktaṃ sahasrākṣo ratham indra ivānaghaḥ prayayau ratham āsthāya rāmo nagaram uttamam", "category": "Epic, Ramayana", "book": "Ramayana", "position": "Kanda 6, Sarga 116, Verse 024"}
{"quote": "jagrāha bharato raśmīñ śatrughnaś chatram ādade lakṣmaṇo vyajanaṃ tasya mūrdhni saṃparyavījayat", "category": "Epic, Ramayana", "book": "Ramayana", "position": "Kanda 6, Sarga 116, Verse 025"}
{"quote": "śvetaṃ ca vālavyajanaṃ sugrīvo vānareśvaraḥ aparaṃ candrasaṃkāśaṃ rākṣasendro vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 026"}
{"quote": "ṛṣisaṃghair tadākāśe devaiś ca samarudgaṇaiḥ stūyamānasya rāmasya śuśruve madhuradhvaniḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 027"}
{"quote": "tataḥ śatruṃjayaṃ nāma kuñjaraṃ parvatopamam āruroha mahātejāḥ sugrīvo vānareśvaraḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 028"}
{"quote": "navanāgasahasrāṇi yayur āsthāya vānarāḥ mānuṣaṃ vigrahaṃ kṛtvā sarvābharaṇabhūṣitāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 029"}
{"quote": "śaṅkhaśabdapraṇādaiś ca dundubhīnāṃ ca nisvanaiḥ prayayū puruṣavyāghras tāṃ purīṃ harmyamālinīm", "category": "Epic, Ramayana", "book": "Ramayana", "position": "Kanda 6, Sarga 116, Verse 030"}
{"quote": "dadṛśus te samāyāntaṃ rāghavaṃ sapuraḥsaram virājamānaṃ vapuṣā rathenātirathaṃ tadā", "category": "Epic, Ramayana", "book": "Ramayana", "position": "Kanda 6, Sarga 116, Verse 031"}
{"quote": "te vardhayitvā kākutsthaṃ rāmeṇa pratinanditāḥ anujagmur mahātmānaṃ bhrātṛbhiḥ parivāritam", "category": "Epic, Ramayana", "book": "Ramayana", "position": "Kanda 6, Sarga 116, Verse 032"}
{"quote": "amātyair brāhmaṇaiś caiva tathā prakṛtibhir vṛtaḥ śriyā viruruce rāmo nakṣatrair iva candramāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 033"}
{"quote": "sa purogāmibhis tūryais tālasvastikapāṇibhiḥ pravyāharadbhir muditair maṅgalāni yayau vṛtaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 034"}
{"quote": "akṣataṃ jātarūpaṃ ca gāvaḥ kanyās tathā dvijāḥ narā modakahastāś ca rāmasya purato yayuḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 035"}
{"quote": "sakhyaṃ ca rāmaḥ sugrīve prabhāvaṃ cānilātmaje vānarāṇāṃ ca tat karma vyācacakṣe 'tha mantriṇām śrutvā ca vismayaṃ jagmur ayodhyāpuravāsinaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 036"}
{"quote": "dyutimān etad ākhyāya rāmo vānarasaṃvṛtaḥ hṛṣṭapuṣṭajanākīrṇām ayodhyāṃ praviveśa ha", "category": "Epic, Ramayana", "book": "Ramayana", "position": "Kanda 6, Sarga 116, Verse 037"}
{"quote": "tato hy abhyucchrayan paurāḥ patākās te gṛhe gṛhe aikṣvākādhyuṣitaṃ ramyam āsasāda pitur gṛham", "category": "Epic, Ramayana", "book": "Ramayana", "position": "Kanda 6, Sarga 116, Verse 038"}
{"quote": "pitur bhavanam āsādya praviśya ca mahātmanaḥ kausalyāṃ ca sumitrāṃ ca kaikeyīṃ cābhyavādayat", "category": "Epic, Ramayana", "book": "Ramayana", "position": "Kanda 6, Sarga 116, Verse 039"}
{"quote": "athābravīd rājaputro bharataṃ dharmiṇāṃ varam athopahitayā vācā madhuraṃ raghunandanaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 040"}
{"quote": "yac ca madbhavanaṃ śreṣṭhaṃ sāśokavanikaṃ mahat muktāvaidūryasaṃkīrṇaṃ sugrīvasya nivedaya", "category": "Epic, Ramayana", "book": "Ramayana", "position": "Kanda 6, Sarga 116, Verse 041"}
{"quote": "tasya tad vacanaṃ śrutvā bharataḥ satyavikramaḥ pāṇau gṛhītvā sugrīvaṃ praviveśa tam ālayam", "category": "Epic, Ramayana", "book": "Ramayana", "position": "Kanda 6, Sarga 116, Verse 042"}
{"quote": "tatas tailapradīpāṃś ca paryaṅkāstaraṇāni ca gṛhītvā viviśuḥ kṣipraṃ śatrughnena pracoditāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 043"}
{"quote": "uvāca ca mahātejāḥ sugrīvaṃ rāghavānujaḥ abhiṣekāya rāmasya dūtān ājñāpaya prabho", "category": "Epic, Ramayana", "book": "Ramayana", "position": "Kanda 6, Sarga 116, Verse 044"}
{"quote": "sauvarṇān vānarendrāṇāṃ caturṇāṃ caturo ghaṭān dadau kṣipraṃ sa sugrīvaḥ sarvaratnavibhūṣitān", "category": "Epic, Ramayana", "book": "Ramayana", "position": "Kanda 6, Sarga 116, Verse 045"}
{"quote": "yathā pratyūṣasamaye caturṇāṃ sāgarāmbhasām pūrṇair ghaṭaiḥ pratīkṣadhvaṃ tathā kuruta vānarāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 046"}
{"quote": "evam uktā mahātmāno vānarā vāraṇopamāḥ utpetur gaganaṃ śīghraṃ garuḍā iva śīghragāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 047"}
{"quote": "jāmbavāṃś ca hanūmāṃś ca vegadarśī ca vānaraḥ ṛṣabhaś caiva kalaśāñ jalapūrṇān athānayan nadīśatānāṃ pañcānāṃ jale kumbhair upāharan", "category": "Epic, Ramayana", "book": "Ramayana", "position": "Kanda 6, Sarga 116, Verse 048"}
{"quote": "pūrvāt samudrāt kalaśaṃ jalapūrṇam athānayat suṣeṇaḥ sattvasaṃpannaḥ sarvaratnavibhūṣitam", "category": "Epic, Ramayana", "book": "Ramayana", "position": "Kanda 6, Sarga 116, Verse 049"}
{"quote": "ṛṣabho dakṣiṇāt tūrṇaṃ samudrāj jalam āharat", "category": "Epic, Ramayana", "book": "Ramayana", "position": "Kanda 6, Sarga 116, Verse 050"}
{"quote": "raktacandanakarpūraiḥ saṃvṛtaṃ kāñcanaṃ ghaṭam gavayaḥ paścimāt toyam ājahāra mahārṇavāt", "category": "Epic, Ramayana", "book": "Ramayana", "position": "Kanda 6, Sarga 116, Verse 051"}
{"quote": "ratnakumbhena mahatā śītaṃ mārutavikramaḥ uttarāc ca jalaṃ śīghraṃ garuḍānilavikramaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 052"}
{"quote": "abhiṣekāya rāmasya śatrughnaḥ sacivaiḥ saha purohitāya śreṣṭhāya suhṛdbhyaś ca nyavedayat", "category": "Epic, Ramayana", "book": "Ramayana", "position": "Kanda 6, Sarga 116, Verse 053"}
{"quote": "tataḥ sa prayato vṛddho vasiṣṭho brāhmaṇaiḥ saha rāmaṃ ratnamayo pīṭhe sahasītaṃ nyaveśayat", "category": "Epic, Ramayana", "book": "Ramayana", "position": "Kanda 6, Sarga 116, Verse 054"}
{"quote": "vasiṣṭho vāmadevaś ca jābālir atha kāśyapaḥ kātyāyanaḥ suyajñaś ca gautamo vijayas tathā", "category": "Epic, Ramayana", "book": "Ramayana", "position": "Kanda 6, Sarga 116, Verse 055"}
{"quote": "abhyaṣiñcan naravyāghraṃ prasannena sugandhinā salilena sahasrākṣaṃ vasavo vāsavaṃ yathā", "category": "Epic, Ramayana", "book": "Ramayana", "position": "Kanda 6, Sarga 116, Verse 056"}
{"quote": "ṛtvigbhir brāhmaṇaiḥ pūrvaṃ kanyābhir mantribhis tathā yodhaiś caivābhyaṣiñcaṃs te saṃprahṛṣṭāḥ sanaigamaiḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 057"}
{"quote": "sarvauṣadhirasaiś cāpi daivatair nabhasi sthitaiḥ caturhir lokapālaiś ca sarvair devaiś ca saṃgataiḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 058"}
{"quote": "chatraṃ tasya ca jagrāha śatrughnaḥ pāṇḍuraṃ śubham śvetaṃ ca vālavyajanaṃ sugrīvo vānareśvaraḥ aparaṃ candrasaṃkāśaṃ rākṣasendro vibhīṣaṇaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 059"}
{"quote": "mālāṃ jvalantīṃ vapuṣā kāñcanīṃ śatapuṣkarām rāghavāya dadau vāyur vāsavena pracoditaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 060"}
{"quote": "sarvaratnasamāyuktaṃ maṇiratnavibhūṣitam muktāhāraṃ narendrāya dadau śakrapracoditaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 061"}
{"quote": "prajagur devagandharvā nanṛtuś cāpsaro gaṇāḥ abhiṣeke tad arhasya tadā rāmasya dhīmataḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 062"}
{"quote": "bhūmiḥ sasyavatī caiva phalavantaś ca pādapāḥ gandhavanti ca puṣpāṇi babhūvū rāghavotsave", "category": "Epic, Ramayana", "book": "Ramayana", "position": "Kanda 6, Sarga 116, Verse 063"}
{"quote": "sahasraśatam aśvānāṃ dhenūnāṃ ca gavāṃ tathā dadau śataṃ vṛṣān pūrvaṃ dvijebhyo manujarṣabhaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 064"}
{"quote": "triṃśatkoṭīr hiraṇyasya brāhmaṇebhyo dadau punaḥ nānābharaṇavastrāṇi mahārhāṇi ca rāghavaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 065"}
{"quote": "arkaraśmipratīkāśāṃ kāñcanīṃ maṇivigrahām sugrīvāya srajaṃ divyāṃ prāyacchan manujarṣabhaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 066"}
{"quote": "vaidūryamaṇicitre ca vajraratnavibhūṣite vāliputrāya dhṛtimān aṅgadāyāṅgade dadau", "category": "Epic, Ramayana", "book": "Ramayana", "position": "Kanda 6, Sarga 116, Verse 067"}
{"quote": "maṇipravarajuṣṭaṃ ca muktāhāram anuttamam sītāyai pradadau rāmaś candraraśmisamaprabham", "category": "Epic, Ramayana", "book": "Ramayana", "position": "Kanda 6, Sarga 116, Verse 068"}
{"quote": "araje vāsasī divye śubhāny ābharaṇāni ca avekṣamāṇā vaidehī pradadau vāyusūnave", "category": "Epic, Ramayana", "book": "Ramayana", "position": "Kanda 6, Sarga 116, Verse 069"}
{"quote": "avamucyātmanaḥ kaṇṭhād dhāraṃ janakanandinī avaikṣata harīn sarvān bhartāraṃ ca muhur muhuḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 070"}
{"quote": "tām iṅgitajñaḥ saṃprekṣya babhāṣe janakātmajām pradehi subhage hāraṃ yasya tuṣṭāsi bhāmini", "category": "Epic, Ramayana", "book": "Ramayana", "position": "Kanda 6, Sarga 116, Verse 071"}
{"quote": "pauruṣaṃ vikramo buddhir yasminn etāni nityadā dadau sā vāyuputrāya taṃ hāram asitekṣaṇā", "category": "Epic, Ramayana", "book": "Ramayana", "position": "Kanda 6, Sarga 116, Verse 072"}
{"quote": "hanūmāṃs tena hāreṇa śuśubhe vānararṣabhaḥ candrāṃśucayagaureṇa śvetābhreṇa yathācalaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 073"}
{"quote": "tato dvivida maindābhyāṃ nīlāya ca paraṃtapaḥ sarvān kāmaguṇān vīkṣya pradadau vasudhādhipaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 074"}
{"quote": "sarvavānaravṛddhāś ca ye cānye vānareśvarāḥ vāsobhir bhūṣaṇaiś caiva yathārhaṃ pratipūjitāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 075"}
{"quote": "yathārhaṃ pūjitāḥ sarve kāmai ratnaiś ca puṣkalair prahṛṣṭamanasaḥ sarve jagmur eva yathāgatam", "category": "Epic, Ramayana", "book": "Ramayana", "position": "Kanda 6, Sarga 116, Verse 076"}
{"quote": "rāghavaḥ paramodāraḥ śaśāsa parayā mudā uvāca lakṣmaṇaṃ rāmo dharmajñaṃ dharmavatsalaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 077"}
{"quote": "ātiṣṭha dharmajña mayā sahemāṃ gāṃ pūrvarājādhyuṣitāṃ balena tulyaṃ mayā tvaṃ pitṛbhir dhṛtā yā tāṃ yauvarājye dhuram udvahasva", "category": "Epic, Ramayana", "book": "Ramayana", "position": "Kanda 6, Sarga 116, Verse 078"}
{"quote": "sarvātmanā paryanunīyamāno yadā na saumitrir upaiti yogam niyujyamāno bhuvi yauvarājye tato 'bhyaṣiñcad bharataṃ mahātmā", "category": "Epic, Ramayana", "book": "Ramayana", "position": "Kanda 6, Sarga 116, Verse 079"}
{"quote": "rāghavaś cāpi dharmātmā prāpya rājyam anuttamam īje bahuvidhair yajñaiḥ sasuhṛdbhrātṛbāndhavaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 080"}
{"quote": "pauṇḍarīkāśvamedhābhyāṃ vājapeyena cāsakṛt anyaiś ca vividhair yajñair ayajat pārthivarṣabhaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 081"}
{"quote": "rājyaṃ daśasahasrāṇi prāpya varṣāṇi rāghavaḥ śatāśvamedhān ājahre sadaśvān bhūridakṣiṇān", "category": "Epic, Ramayana", "book": "Ramayana", "position": "Kanda 6, Sarga 116, Verse 082"}
{"quote": "ājānulambibāhuś ca mahāskandhaḥ pratāpavān lakṣmaṇānucaro rāmaḥ pṛthivīm anvapālayat", "category": "Epic, Ramayana", "book": "Ramayana", "position": "Kanda 6, Sarga 116, Verse 083"}
{"quote": "na paryadevan vidhavā na ca vyālakṛtaṃ bhayam na vyādhijaṃ bhayaṃ vāpi rāme rājyaṃ praśāsati", "category": "Epic, Ramayana", "book": "Ramayana", "position": "Kanda 6, Sarga 116, Verse 084"}
{"quote": "nirdasyur abhaval loko nānarthaḥ kaṃ cid aspṛśat na ca sma vṛddhā bālānāṃ pretakāryāṇi kurvate", "category": "Epic, Ramayana", "book": "Ramayana", "position": "Kanda 6, Sarga 116, Verse 085"}
{"quote": "sarvaṃ muditam evāsīt sarvo dharmaparo 'bhavat rāmam evānupaśyanto nābhyahiṃsan parasparam", "category": "Epic, Ramayana", "book": "Ramayana", "position": "Kanda 6, Sarga 116, Verse 086"}
{"quote": "āsan varṣasahasrāṇi tathā putrasahasriṇaḥ nirāmayā viśokāś ca rāme rājyaṃ praśāsati", "category": "Epic, Ramayana", "book": "Ramayana", "position": "Kanda 6, Sarga 116, Verse 087"}
{"quote": "nityapuṣpā nityaphalās taravaḥ skandhavistṛtāḥ kālavarṣī ca parjanyaḥ sukhasparśaś ca mārutaḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 088"}
{"quote": "svakarmasu pravartante tuṣṭhāḥ svair eva karmabhiḥ āsan prajā dharmaparā rāme śāsati nānṛtāḥ", "category": "Epic, Ramayana", "book": "Ramayana", "position": "Kanda 6, Sarga 116, Verse 089"}
{"quote": "sarve lakṣaṇasaṃpannāḥ sarve dharmaparāyaṇāḥ daśavarṣasahasrāṇi rāmo rājyam akārayat", "category": "Epic, Ramayana", "book": "Ramayana", "position": "Kanda 6, Sarga 116, Verse 090"}
{"quote": "prāptarājyasya rāmasya rākṣasānāṃ vadhe kṛte ājagmur ṛṣayaḥ sarve rāghavaṃ pratinanditum", "category": "Epic, Ramayana", "book": "Ramayana", "position": "Kanda 7, Sarga 001, Verse 001"}
{"quote": "kauśiko 'tha yavakrīto raibhyaś cyavana eva ca kaṇvo medhātitheḥ putraḥ pūrvasyāṃ diśi ye śritāḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 002"}
{"quote": "svastyātreyaś ca bhagavān namuciḥ pramucus tathā ājagmus te sahāgastyā ye śritā dakṣiṇāṃ diśam", "category": "Epic, Ramayana", "book": "Ramayana", "position": "Kanda 7, Sarga 001, Verse 003"}
{"quote": "pṛṣadguḥ kavaṣo dhaumyo raudreyaś ca mahān ṛṣiḥ te 'py ājagmuḥ saśiṣyā vai ye śritāḥ paścimāṃ diśam", "category": "Epic, Ramayana", "book": "Ramayana", "position": "Kanda 7, Sarga 001, Verse 004"}
{"quote": "vasiṣṭhaḥ kaśyapo 'thātrir viśvāmitro 'tha gautamaḥ jamadagnir bharadvājas te 'pi saptamaharṣayaḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 005"}
{"quote": "saṃprāpyaite mahātmāno rāghavasya niveśanam viṣṭhitāḥ pratihārārthaṃ hutāśanasamaprabhāḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 006"}
{"quote": "pratihāras tatas tūrṇam agastyavacanād atha samīpaṃ rāghavasyāśu praviveśa mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 007"}
{"quote": "sa rāmaṃ dṛśya sahasā pūrṇacandrasamadyutim agastyaṃ kathayām āsa saṃprātam ṛṣibhiḥ saha", "category": "Epic, Ramayana", "book": "Ramayana", "position": "Kanda 7, Sarga 001, Verse 008"}
{"quote": "śrutvā prāptān munīṃs tāṃs tu bālasūryasamaprabhān tadovāca nṛpo dvāḥsthaṃ praveśaya yathāsukham", "category": "Epic, Ramayana", "book": "Ramayana", "position": "Kanda 7, Sarga 001, Verse 009"}
{"quote": "dṛṣṭvā prāptān munīṃs tāṃs tu pratyutthāya kṛtāñjaliḥ rāmo 'bhivādya prayata āsanāny ādideśa ha", "category": "Epic, Ramayana", "book": "Ramayana", "position": "Kanda 7, Sarga 001, Verse 010"}
{"quote": "teṣu kāñcanacitreṣu svāstīrṇeṣu sukheṣu ca yathārham upaviṣṭās te āsaneṣv ṛṣipuṃgavāḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 011"}
{"quote": "rāmeṇa kuśalaṃ pṛṣṭāḥ saśiṣyāḥ sapurogamāḥ maharṣayo vedavido rāmaṃ vacanam abruvan", "category": "Epic, Ramayana", "book": "Ramayana", "position": "Kanda 7, Sarga 001, Verse 012"}
{"quote": "kuśalaṃ no mahābāho sarvatra raghunandana tvāṃ tu diṣṭyā kuśalinaṃ paśyāmo hataśātravam", "category": "Epic, Ramayana", "book": "Ramayana", "position": "Kanda 7, Sarga 001, Verse 013"}
{"quote": "na hi bhāraḥ sa te rāma rāvaṇo rākṣaseśvaraḥ sadhanus tvaṃ hi lokāṃs trīn vijayethā na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 014"}
{"quote": "diṣṭyā tvayā hato rāma rāvaṇaḥ putrapautravān diṣṭyā vijayinaṃ tvādya paśyāmaḥ saha bhāryayā", "category": "Epic, Ramayana", "book": "Ramayana", "position": "Kanda 7, Sarga 001, Verse 015"}
{"quote": "diṣṭyā prahasto vikaṭo virūpākṣo mahodaraḥ akampanaś ca durdharṣo nihatās te niśācarāḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 016"}
{"quote": "yasya pramāṇād vipulaṃ pramāṇaṃ neha vidyate diṣṭyā te samare rāma kumbhakarṇo nipātitaḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 017"}
{"quote": "diṣṭyā tvaṃ rākṣasendreṇa dvandvayuddham upāgataḥ devatānām avadhyena vijayaṃ prāptavān asi", "category": "Epic, Ramayana", "book": "Ramayana", "position": "Kanda 7, Sarga 001, Verse 018"}
{"quote": "saṃkhye tasya na kiṃ cit tu rāvaṇasya parābhavaḥ dvandvayuddham anuprāpto diṣṭyā te rāvaṇir hataḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 019"}
{"quote": "diṣṭyā tasya mahābāho kālasyevābhidhāvataḥ muktaḥ suraripor vīra prāptaś ca vijayas tvayā", "category": "Epic, Ramayana", "book": "Ramayana", "position": "Kanda 7, Sarga 001, Verse 020"}
{"quote": "vismayas tv eṣa naḥ saumya saṃśrutyendrajitaṃ hatam avadhyaḥ sarvabhūtānāṃ mahāmāyādharo yudhi", "category": "Epic, Ramayana", "book": "Ramayana", "position": "Kanda 7, Sarga 001, Verse 021"}
{"quote": "dattvā puṇyām imāṃ vīra saumyām abhayadakṣiṇām diṣṭyā vardhasi kākutstha jayenāmitrakarśana", "category": "Epic, Ramayana", "book": "Ramayana", "position": "Kanda 7, Sarga 001, Verse 022"}
{"quote": "śrutvā tu vacanaṃ teṣām ṛṣīṇāṃ bhāvitātmanām vismayaṃ paramaṃ gatvā rāmaḥ prāñjalir abravīt", "category": "Epic, Ramayana", "book": "Ramayana", "position": "Kanda 7, Sarga 001, Verse 023"}
{"quote": "bhavantaḥ kumbhakarṇaṃ ca rāvaṇaṃ ca niśācaram atikramya mahāvīryau kiṃ praśaṃsatha rāvaṇim", "category": "Epic, Ramayana", "book": "Ramayana", "position": "Kanda 7, Sarga 001, Verse 024"}
{"quote": "mahodaraṃ prahastaṃ ca virūpākṣaṃ ca rākṣasaṃ atikramya mahāvīryān kiṃ praśaṃsatha rāvaṇim", "category": "Epic, Ramayana", "book": "Ramayana", "position": "Kanda 7, Sarga 001, Verse 025"}
{"quote": "kīdṛśo vai prabhāvo 'sya kiṃ balaṃ kaḥ parākramaḥ kena vā kāraṇenaiṣa rāvaṇād atiricyate", "category": "Epic, Ramayana", "book": "Ramayana", "position": "Kanda 7, Sarga 001, Verse 026"}
{"quote": "śakyaṃ yadi mayā śrotuṃ na khalv ājñāpayāmi vaḥ yadi guhyaṃ na ced vaktuṃ śrotum icchāmi kathyatām kathaṃ śakro jitas tena kathaṃ labdhavaraś ca saḥ", "category": "Epic, Ramayana", "book": "Ramayana", "position": "Kanda 7, Sarga 001, Verse 027"}
{"quote": "tasya tad vacanaṃ śrutvā rāghavasya mahātmanaḥ kumbhayonir mahātejā vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 002, Verse 001"}
{"quote": "śṛṇu rājan yathāvṛttaṃ yasya tejobalaṃ mahat jaghāna ca ripūn yuddhe yathāvadhyaś ca śatrubhiḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 002"}
{"quote": "ahaṃ te rāvaṇasyedaṃ kulaṃ janma ca rāghava varapradānaṃ ca tathā tasmai dattaṃ bravīmi te", "category": "Epic, Ramayana", "book": "Ramayana", "position": "Kanda 7, Sarga 002, Verse 003"}
{"quote": "purā kṛtayuge rāma prajāpatisutaḥ prabhuḥ pulastyo nāma brahmarṣiḥ sākṣād iva pitāmahaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 004"}
{"quote": "nānukīrtyā guṇās tasya dharmataḥ śīlatas tathā prajāpateḥ putra iti vaktuṃ śakyaṃ hi nāmataḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 005"}
{"quote": "sa tu dharmaprasaṅgena meroḥ pārśve mahāgireḥ tṛṇabindvāśramaṃ gatvā nyavasan munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 006"}
{"quote": "tapas tepe sa dharmātmā svādhyāyaniyatendriyaḥ gatvāśramapadaṃ tasya vighnaṃ kurvanti kanyakāḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 007"}
{"quote": "devapannagakanyāś ca rājarṣitanayāś ca yāḥ krīḍantyo 'psarasaś caiva taṃ deśam upapedire", "category": "Epic, Ramayana", "book": "Ramayana", "position": "Kanda 7, Sarga 002, Verse 008"}
{"quote": "sarvartuṣūpabhogyatvād ramyatvāt kānanasya ca nityaśas tās tu taṃ deśaṃ gatvā krīḍanti kanyakāḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 009"}
{"quote": "atha ruṣṭo mahātejā vyājahāra mahāmuniḥ yā me darśanam āgacchet sā garbhaṃ dhārayiṣyati", "category": "Epic, Ramayana", "book": "Ramayana", "position": "Kanda 7, Sarga 002, Verse 010"}
{"quote": "tās tu sarvāḥ pratigatāḥ śrutvā vākyaṃ mahātmanaḥ brahmaśāpabhayād bhītās taṃ deśaṃ nopacakramuḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 011"}
{"quote": "tṛṇabindos tu rājarṣes tanayā na śṛṇoti tat gatvāśramapadaṃ tasya vicacāra sunirbhayā", "category": "Epic, Ramayana", "book": "Ramayana", "position": "Kanda 7, Sarga 002, Verse 012"}
{"quote": "tasminn eva tu kāle sa prājāpatyo mahān ṛṣiḥ svādhyāyam akarot tatra tapasā dyotitaprabhaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 013"}
{"quote": "sā tu vedadhvaniṃ śrutvā dṛṣṭvā caiva tapodhanam abhavat pāṇḍudehā sā suvyañjitaśarīrajā", "category": "Epic, Ramayana", "book": "Ramayana", "position": "Kanda 7, Sarga 002, Verse 014"}
{"quote": "dṛṣṭvā paramasaṃvignā sā tu tadrūpam ātmanaḥ idaṃ me kiṃ nv iti jñātvā pitur gatvāgrataḥ sthitā", "category": "Epic, Ramayana", "book": "Ramayana", "position": "Kanda 7, Sarga 002, Verse 015"}
{"quote": "tāṃ tu dṛṣṭvā tathā bhūtāṃ tṛṇabindur athābravīt kiṃ tvam etat tv asadṛśaṃ dhārayasy ātmano vapuḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 016"}
{"quote": "sā tu kṛtvāñjaliṃ dīnā kanyovāca tapodhanam na jāne kāraṇaṃ tāta yena me rūpam īdṛśam", "category": "Epic, Ramayana", "book": "Ramayana", "position": "Kanda 7, Sarga 002, Verse 017"}
{"quote": "kiṃ tu pūrvaṃ gatāsmy ekā maharṣer bhāvitātmanaḥ pulastyasyāśramaṃ divyam anveṣṭuṃ svasakhījanam", "category": "Epic, Ramayana", "book": "Ramayana", "position": "Kanda 7, Sarga 002, Verse 018"}
{"quote": "na ca paśyāmy ahaṃ tatra kāṃ cid apy āgatāṃ sakhīm rūpasya tu viparyāsaṃ dṛṣṭvā cāham ihāgatā", "category": "Epic, Ramayana", "book": "Ramayana", "position": "Kanda 7, Sarga 002, Verse 019"}
{"quote": "tṛṇabindus tu rājarṣis tapasā dyotitaprabhaḥ dhyānaṃ viveśa tac cāpi apaśyad ṛṣikarmajam", "category": "Epic, Ramayana", "book": "Ramayana", "position": "Kanda 7, Sarga 002, Verse 020"}
{"quote": "sa tu vijñāya taṃ śāpaṃ maharṣer bhāvitātmanaḥ gṛhītvā tanayāṃ gatvā pulastyam idam abravīt", "category": "Epic, Ramayana", "book": "Ramayana", "position": "Kanda 7, Sarga 002, Verse 021"}
{"quote": "bhagavaṃs tanayāṃ me tvaṃ guṇaiḥ svair eva bhūṣitām bhikṣāṃ pratigṛhāṇemāṃ maharṣe svayam udyatām", "category": "Epic, Ramayana", "book": "Ramayana", "position": "Kanda 7, Sarga 002, Verse 022"}
{"quote": "tapaścaraṇayuktasya śrāmyamāṇendriyasya te śuśrūṣātatparā nityaṃ bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 023"}
{"quote": "taṃ bruvāṇaṃ tu tadvākyaṃ rājarṣiṃ dhārmikaṃ tadā jighṛkṣur abravīt kanyāṃ bāḍham ity eva sa dvijaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 024"}
{"quote": "dattvā tu sa gato rājā svam āśramapadaṃ tadā sāpi tatrāvasat kanyā toṣayantī patiṃ guṇaiḥ prītaḥ sa tu mahātejā vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 002, Verse 025"}
{"quote": "parituṣṭo 'smi bhadraṃ te guṇānāṃ saṃpadā bhṛśam tasmāt te viramāmy adya putram ātmasamaṃ guṇaiḥ ubhayor vaṃśakartāraṃ paulastya iti viśrutam", "category": "Epic, Ramayana", "book": "Ramayana", "position": "Kanda 7, Sarga 002, Verse 026"}
{"quote": "yasmāt tu viśruto vedas tvayehābhyasyato mama tasmāt sa viśravā nāma bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 027"}
{"quote": "evam uktā tu sā kanyā prahṛṣṭenāntarātmanā acireṇaiva kālena sūtā viśravasaṃ sutam", "category": "Epic, Ramayana", "book": "Ramayana", "position": "Kanda 7, Sarga 002, Verse 028"}
{"quote": "sa tu lokatraye khyātaḥ śaucadharmasamanvitaḥ piteva tapasā yukto viśravā munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 002, Verse 029"}
{"quote": "atha putraḥ pulastyasya viśravā munipuṃgavaḥ acireṇaiva kālena piteva tapasi sthitaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 001"}
{"quote": "satyavāñ śīlavān dakṣaḥ svādhyāyanirataḥ śuciḥ sarvabhogeṣv asaṃsakto nityaṃ dharmaparāyaṇaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 002"}
{"quote": "jñātvā tasya tu tadvṛttaṃ bharadvājo mahān ṛṣiḥ dadau viśravase bhāryāṃ svāṃ sutāṃ devavarṇinīm", "category": "Epic, Ramayana", "book": "Ramayana", "position": "Kanda 7, Sarga 003, Verse 003"}
{"quote": "pratigṛhya tu dharmeṇa bharadvājasutāṃ tadā mudā paramayā yukto viśravā munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 004"}
{"quote": "sa tasyāṃ vīryasaṃpannam apatyaṃ paramādbhutam janayām āsa dharmātmā sarvair brahmaguṇair yutam", "category": "Epic, Ramayana", "book": "Ramayana", "position": "Kanda 7, Sarga 003, Verse 005"}
{"quote": "tasmiñ jāte tu saṃhṛṣṭaḥ sa babhūva pitāmahaḥ nāma cāsyākarot prītaḥ sārdhaṃ devarṣibhis tadā", "category": "Epic, Ramayana", "book": "Ramayana", "position": "Kanda 7, Sarga 003, Verse 006"}
{"quote": "yasmād viśravaso 'patyaṃ sādṛśyād viśravā iva tasmād vaiśravaṇo nāma bhaviṣyaty eṣa viśrutaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 007"}
{"quote": "sa tu vaiśravaṇas tatra tapovanagatas tadā avardhata mahātejā hutāhutir ivānalaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 008"}
{"quote": "tasyāśramapadasthasya buddhir jajñe mahātmanaḥ cariṣye niyato dharmaṃ dharmo hi paramā gatiḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 009"}
{"quote": "sa tu varṣasahasrāṇi tapas taptvā mahāvane pūrṇe varṣasahasre tu taṃ taṃ vidhim avartata", "category": "Epic, Ramayana", "book": "Ramayana", "position": "Kanda 7, Sarga 003, Verse 010"}
{"quote": "jalāśī mārutāhāro nirāhāras tathaiva ca evaṃ varṣasahasrāṇi jagmus tāny eva varṣavat", "category": "Epic, Ramayana", "book": "Ramayana", "position": "Kanda 7, Sarga 003, Verse 011"}
{"quote": "atha prīto mahātejāḥ sendraiḥ suragaṇaiḥ saha gatvā tasyāśramapadaṃ brahmedaṃ vākyam abravīt", "category": "Epic, Ramayana", "book": "Ramayana", "position": "Kanda 7, Sarga 003, Verse 012"}
{"quote": "parituṣṭo 'smi te vatsa karmaṇānena suvrata varaṃ vṛṇīṣva bhadraṃ te varārhas tvaṃ hi me mataḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 013"}
{"quote": "athābravīd vaiśravaṇaḥ pitāmaham upasthitam bhagavaṃl lokapālatvam iccheyaṃ vittarakṣaṇam", "category": "Epic, Ramayana", "book": "Ramayana", "position": "Kanda 7, Sarga 003, Verse 014"}
{"quote": "tato 'bravīd vaiśravaṇaṃ parituṣṭena cetasā brahmā suragaṇaiḥ sārdhaṃ bāḍham ity eva hṛṣṭavat", "category": "Epic, Ramayana", "book": "Ramayana", "position": "Kanda 7, Sarga 003, Verse 015"}
{"quote": "ahaṃ hi lokapālānāṃ caturthaṃ sraṣṭum udyataḥ yamendravaruṇānāṃ hi padaṃ yat tava cepsitam", "category": "Epic, Ramayana", "book": "Ramayana", "position": "Kanda 7, Sarga 003, Verse 016"}
{"quote": "tatkṛtaṃ gaccha dharmajña dhaneśatvam avāpnuhi yamendravaruṇānāṃ hi caturtho 'dya bhaviṣyasi", "category": "Epic, Ramayana", "book": "Ramayana", "position": "Kanda 7, Sarga 003, Verse 017"}
{"quote": "etac ca puṣpakaṃ nāma vimānaṃ sūryasaṃnibham pratigṛhṇīṣva yānārthaṃ tridaśaiḥ samatāṃ vraja", "category": "Epic, Ramayana", "book": "Ramayana", "position": "Kanda 7, Sarga 003, Verse 018"}
{"quote": "svasti te 'stu gamiṣyāmaḥ sarva eva yathāgatam kṛtakṛtyā vayaṃ tāta dattvā tava mahāvaram", "category": "Epic, Ramayana", "book": "Ramayana", "position": "Kanda 7, Sarga 003, Verse 019"}
{"quote": "gateṣu brahmapūrveṣu deveṣv atha nabhastalam dhaneśaḥ pitaraṃ prāha vinayāt praṇato vacaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 020"}
{"quote": "bhagavaṃl labdhavān asmi varaṃ kamalayonitaḥ nivāsaṃ na tu me devo vidadhe sa prajāpatiḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 021"}
{"quote": "tat paśya bhagavan kaṃ cid deśaṃ vāsāya naḥ prabho na ca pīḍā bhaved yatra prāṇino yasya kasya cit", "category": "Epic, Ramayana", "book": "Ramayana", "position": "Kanda 7, Sarga 003, Verse 022"}
{"quote": "evam uktas tu putreṇa viśravā munipuṃgavaḥ vacanaṃ prāha dharmajña śrūyatām iti dharmavit", "category": "Epic, Ramayana", "book": "Ramayana", "position": "Kanda 7, Sarga 003, Verse 023"}
{"quote": "laṅkā nāma purī ramyā nirmitā viśvakarmaṇā rākṣasānāṃ nivāsārthaṃ yathendrasyāmarāvatī", "category": "Epic, Ramayana", "book": "Ramayana", "position": "Kanda 7, Sarga 003, Verse 024"}
{"quote": "ramaṇīyā purī sā hi rukmavaidūryatoraṇā rākṣasaiḥ sā parityaktā purā viṣṇubhayārditaiḥ śūnyā rakṣogaṇaiḥ sarvai rasātalatalaṃ gataiḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 025"}
{"quote": "sa tvaṃ tatra nivāsāya rocayasva matiṃ svakām nirdoṣas tatra te vāso na ca bādhāsti kasya cit", "category": "Epic, Ramayana", "book": "Ramayana", "position": "Kanda 7, Sarga 003, Verse 026"}
{"quote": "etac chrutvā tu dharmātmā dharmiṣṭhaṃ vacanaṃ pituḥ niveśayām āsa tadā laṅkāṃ parvatamūrdhani", "category": "Epic, Ramayana", "book": "Ramayana", "position": "Kanda 7, Sarga 003, Verse 027"}
{"quote": "nairṛtānāṃ sahasrais tu hṛṣṭaiḥ pramuditaiḥ sadā acireṇaikakālena saṃpūrṇā tasya śāsanāt", "category": "Epic, Ramayana", "book": "Ramayana", "position": "Kanda 7, Sarga 003, Verse 028"}
{"quote": "atha tatrāvasat prīto dharmātmā nairṛtādhipaḥ samudraparidhānāyāṃ laṅkāyāṃ viśravātmajaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 029"}
{"quote": "kāle kāle vinītātmā puṣpakeṇa dhaneśvaraḥ abhyagacchat susaṃhṛṣṭaḥ pitaraṃ mātaraṃ ca saḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 030"}
{"quote": "sa devagandharvagaṇair abhiṣṭutas tathaiva siddhaiḥ saha cāraṇair api gabhastibhiḥ sūrya ivaujasā vṛtaḥ pituḥ samīpaṃ prayayau śriyā vṛtaḥ", "category": "Epic, Ramayana", "book": "Ramayana", "position": "Kanda 7, Sarga 003, Verse 031"}
{"quote": "śrutvāgastyeritaṃ vākyaṃ rāmo vismayam āgataḥ pūrvam āsīt tu laṅkāyāṃ rakṣasām iti saṃbhavaḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 001"}
{"quote": "tataḥ śiraḥ kampayitvā tretāgnisamavigraham agastyaṃ taṃ muhur dṛṣṭvā smayamāno 'bhyabhāṣata", "category": "Epic, Ramayana", "book": "Ramayana", "position": "Kanda 7, Sarga 004, Verse 002"}
{"quote": "bhagavan pūrvam apy eṣā laṅkāsīt piśitāśinām itīdaṃ bhavataḥ śrutvā vismayo janito mama", "category": "Epic, Ramayana", "book": "Ramayana", "position": "Kanda 7, Sarga 004, Verse 003"}
{"quote": "pulastyavaṃśād udbhūtā rākṣasā iti naḥ śrutam idānīm anyataś cāpi saṃbhavaḥ kīrtitas tvayā", "category": "Epic, Ramayana", "book": "Ramayana", "position": "Kanda 7, Sarga 004, Verse 004"}
{"quote": "rāvaṇāt kumbhakarṇāc ca prahastād vikaṭād api rāvaṇasya ca putrebhyaḥ kiṃ nu te balavattarāḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 005"}
{"quote": "ka eṣāṃ pūrvako brahman kiṃnāmā kiṃtapobalaḥ aparādhaṃ ca kaṃ prāpya viṣṇunā drāvitāḥ purā", "category": "Epic, Ramayana", "book": "Ramayana", "position": "Kanda 7, Sarga 004, Verse 006"}
{"quote": "etad vistarataḥ sarvaṃ kathayasva mamānagha kautūhalaṃ kṛtaṃ mahyaṃ nuda bhānur yathā tamaḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 007"}
{"quote": "rāghavasya tu tac chrutvā saṃskārālaṃkṛtaṃ vacaḥ īṣadvismayamānas tam agastyaḥ prāha rāghavam", "category": "Epic, Ramayana", "book": "Ramayana", "position": "Kanda 7, Sarga 004, Verse 008"}
{"quote": "prajāpatiḥ purā sṛṣṭvā apaḥ salilasaṃbhavaḥ tāsāṃ gopāyane sattvān asṛjat padmasaṃbhavaḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 009"}
{"quote": "te sattvāḥ sattvakartāraṃ vinītavad upasthitāḥ kiṃ kurma iti bhāṣantaḥ kṣutpipāsābhayārditāḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 010"}
{"quote": "prajāpatis tu tāny āha sattvāni prahasann iva ābhāṣya vācā yatnena rakṣadhvam iti mānadaḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 011"}
{"quote": "rakṣāma iti tatrānyair yakṣāmeti tathāparaiḥ bhuṅkṣitābhuṅkṣitair uktas tatas tān āha bhūtakṛt", "category": "Epic, Ramayana", "book": "Ramayana", "position": "Kanda 7, Sarga 004, Verse 012"}
{"quote": "rakṣāma iti yair uktaṃ rākṣasās te bhavantu vaḥ yakṣāma iti yair uktaṃ te vai yakṣā bhavantu vaḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 013"}
{"quote": "tatra hetiḥ prahetiś ca bhrātarau rākṣasarṣabhau madhukaiṭabhasaṃkāśau babhūvatur ariṃdamau", "category": "Epic, Ramayana", "book": "Ramayana", "position": "Kanda 7, Sarga 004, Verse 014"}
{"quote": "prahetir dhārmikas tatra na dārān so 'bhikāṅkṣati hetir dārakriyārthaṃ tu yatnaṃ param athākarot", "category": "Epic, Ramayana", "book": "Ramayana", "position": "Kanda 7, Sarga 004, Verse 015"}
{"quote": "sa kālabhaginīṃ kanyāṃ bhayāṃ nāma bhayāvahām udāvahad ameyātmā svayam eva mahāmatiḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 016"}
{"quote": "sa tasyāṃ janayām āsa hetī rākṣasapuṃgavaḥ putraṃ putravatāṃ śreṣṭho vidyutkeśa iti śrutam", "category": "Epic, Ramayana", "book": "Ramayana", "position": "Kanda 7, Sarga 004, Verse 017"}
{"quote": "vidyutkeśo hetiputraḥ pradīptāgnisamaprabhaḥ vyavardhata mahātejās toyamadhya ivāmbujam", "category": "Epic, Ramayana", "book": "Ramayana", "position": "Kanda 7, Sarga 004, Verse 018"}
{"quote": "sa yadā yauvanaṃ bhadram anuprāpto niśācaraḥ tato dārakriyāṃ tasya kartuṃ vyavasitaḥ pitā", "category": "Epic, Ramayana", "book": "Ramayana", "position": "Kanda 7, Sarga 004, Verse 019"}
{"quote": "saṃdhyāduhitaraṃ so 'tha saṃdhyātulyāṃ prabhāvataḥ varayām āsa putrārthaṃ hetī rākṣasapuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 004, Verse 020"}
{"quote": "avaśyam eva dātavyā parasmai seti saṃdhyayā cintayitvā sutā dattā vidyutkeśāya rāghava", "category": "Epic, Ramayana", "book": "Ramayana", "position": "Kanda 7, Sarga 004, Verse 021"}
{"quote": "saṃdhyāyās tanayāṃ labdhvā vidyutkeśo niśācaraḥ ramate sa tayā sārdhaṃ paulomyā maghavān iva", "category": "Epic, Ramayana", "book": "Ramayana", "position": "Kanda 7, Sarga 004, Verse 022"}
{"quote": "kena cit tv atha kālena rāma sālakaṭaṃkaṭā vidyutkeśād garbham āpa ghanarājir ivārṇavāt", "category": "Epic, Ramayana", "book": "Ramayana", "position": "Kanda 7, Sarga 004, Verse 023"}
{"quote": "tataḥ sā rākṣasī garbhaṃ ghanagarbhasamaprabham prasūtā mandaraṃ gatvā gaṅgā garbham ivāgnijam", "category": "Epic, Ramayana", "book": "Ramayana", "position": "Kanda 7, Sarga 004, Verse 024"}
{"quote": "tam utsṛjya tu sā garbhaṃ vidyutkeśād ratārthinī reme sā patinā sārdhaṃ vismṛtya sutam ātmajam", "category": "Epic, Ramayana", "book": "Ramayana", "position": "Kanda 7, Sarga 004, Verse 025"}
{"quote": "tayotsṛṣṭaḥ sa tu śiśuḥ śaradarkasamadyutiḥ pāṇim āsye samādhāya ruroda ghanarāḍ iva", "category": "Epic, Ramayana", "book": "Ramayana", "position": "Kanda 7, Sarga 004, Verse 026"}
{"quote": "athopariṣṭād gacchan vai vṛṣabhastho haraḥ prabhuḥ apaśyad umayā sārdhaṃ rudantaṃ rākṣasātmajam", "category": "Epic, Ramayana", "book": "Ramayana", "position": "Kanda 7, Sarga 004, Verse 027"}
{"quote": "kāruṇyabhāvāt pārvatyā bhavas tripurahā tataḥ taṃ rākṣasātmajaṃ cakre mātur eva vayaḥ samam", "category": "Epic, Ramayana", "book": "Ramayana", "position": "Kanda 7, Sarga 004, Verse 028"}
{"quote": "amaraṃ caiva taṃ kṛtvā mahādevo 'kṣayo 'vyayaḥ puram ākāśagaṃ prādāt pārvatyāḥ priyakāmyayā", "category": "Epic, Ramayana", "book": "Ramayana", "position": "Kanda 7, Sarga 004, Verse 029"}
{"quote": "umayāpi varo datto rākṣasīnāṃ nṛpātmaja sadyopalabdhir garbhasya prasūtiḥ sadya eva ca sadya eva vayaḥprāptir mātur eva vayaḥ samam", "category": "Epic, Ramayana", "book": "Ramayana", "position": "Kanda 7, Sarga 004, Verse 030"}
{"quote": "tataḥ sukeśo varadānagarvitaḥ śriyaṃ prabhoḥ prāpya harasya pārśvataḥ cacāra sarvatra mahāmatiḥ khagaḥ khagaṃ puraṃ prāpya puraṃdaro yathā", "category": "Epic, Ramayana", "book": "Ramayana", "position": "Kanda 7, Sarga 004, Verse 031"}
{"quote": "sukeśaṃ dhārmikaṃ dṛṣṭvā varalabdhaṃ ca rākṣasaṃ grāmaṇīr nāma gandharvo viśvāvasusamaprabhaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 001"}
{"quote": "tasya devavatī nāma dvitīyā śrīr ivātmajā tāṃ sukeśāya dharmeṇa dadau dakṣaḥ śriyaṃ yathā", "category": "Epic, Ramayana", "book": "Ramayana", "position": "Kanda 7, Sarga 005, Verse 002"}
{"quote": "varadānakṛtaiśvaryaṃ sā taṃ prāpya patiṃ priyam āsīd devavatī tuṣṭā dhanaṃ prāpyeva nirdhanaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 003"}
{"quote": "sa tayā saha saṃyukto rarāja rajanīcaraḥ añjanād abhiniṣkrāntaḥ kareṇveva mahāgajaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 004"}
{"quote": "devavatyāṃ sukeśas tu janayām āsa rāghava trīṃs trinetrasamān putrān rākṣasān rākṣasādhipaḥ mālyavantaṃ sumāliṃ ca māliṃ ca balināṃ varam", "category": "Epic, Ramayana", "book": "Ramayana", "position": "Kanda 7, Sarga 005, Verse 005"}
{"quote": "trayo lokā ivāvyagrāḥ sthitās traya ivāgnayaḥ trayo mantrā ivātyugrās trayo ghorā ivāmayāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 006"}
{"quote": "trayaḥ sukeśasya sutās tretāgnisamavarcasaḥ vivṛddhim agamaṃs tatra vyādhayopekṣitā iva", "category": "Epic, Ramayana", "book": "Ramayana", "position": "Kanda 7, Sarga 005, Verse 007"}
{"quote": "varaprāptiṃ pitus te tu jñātvaiśvaryaṃ tato mahat tapas taptuṃ gatā meruṃ bhrātaraḥ kṛtaniścayāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 008"}
{"quote": "pragṛhya niyamān ghorān rākṣasā nṛpasattama vicerus te tapo ghoraṃ sarvabhūtabhayāvaham", "category": "Epic, Ramayana", "book": "Ramayana", "position": "Kanda 7, Sarga 005, Verse 009"}
{"quote": "satyārjavadamopetais tapobhir bhuvi duṣkaraiḥ saṃtāpayantas trīṃl lokān sadevāsuramānuṣān", "category": "Epic, Ramayana", "book": "Ramayana", "position": "Kanda 7, Sarga 005, Verse 010"}
{"quote": "tato vibhuś caturvaktro vimānavaram āsthitaḥ sukeśaputrān āmantrya varado 'smīty abhāṣata", "category": "Epic, Ramayana", "book": "Ramayana", "position": "Kanda 7, Sarga 005, Verse 011"}
{"quote": "brahmāṇaṃ varadaṃ jñātvā sendrair devagaṇair vṛtam ūcuḥ prāñjalayaḥ sarve vepamānā iva drumāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 012"}
{"quote": "tapasārādhito deva yadi no diśase varam ajeyāḥ śatruhantāras tathaiva cirajīvinaḥ prabhaviṣṇavo bhavāmeti parasparam anuvratāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 013"}
{"quote": "evaṃ bhaviṣyatīty uktvā sukeśatanayān prabhuḥ prayayau brahmalokāya brahmā brāhmaṇavatsalaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 014"}
{"quote": "varaṃ labdhvā tataḥ sarve rāma rātriṃcarās tadā surāsurān prabādhante varadānāt sunirbhayāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 015"}
{"quote": "tair vadhyamānās tridaśāḥ sarṣisaṃghāḥ sacāraṇāḥ trātāraṃ nādhigacchanti nirayasthā yathā narāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 016"}
{"quote": "atha te viśvakarmāṇaṃ śilpināṃ varam avyayam ūcuḥ sametya saṃhṛṣṭā rākṣasā raghusattama", "category": "Epic, Ramayana", "book": "Ramayana", "position": "Kanda 7, Sarga 005, Verse 017"}
{"quote": "gṛhakartā bhavān eva devānāṃ hṛdayepsitam asmākam api tāvat tvaṃ gṛhaṃ kuru mahāmate", "category": "Epic, Ramayana", "book": "Ramayana", "position": "Kanda 7, Sarga 005, Verse 018"}
{"quote": "himavantaṃ samāśritya meruṃ mandaram eva vā maheśvaragṛhaprakhyaṃ gṛhaṃ naḥ kriyatāṃ mahat", "category": "Epic, Ramayana", "book": "Ramayana", "position": "Kanda 7, Sarga 005, Verse 019"}
{"quote": "viśvakarmā tatas teṣāṃ rākṣasānāṃ mahābhujaḥ nivāsaṃ kathayām āsa śakrasyevāmarāvatīm", "category": "Epic, Ramayana", "book": "Ramayana", "position": "Kanda 7, Sarga 005, Verse 020"}
{"quote": "dakṣiṇasyodadhes tīre trikūṭo nāma parvataḥ śikhare tasya śailasya madhyame 'mbudasaṃnibhe śakunair api duṣprāpe ṭaṅkacchinnacaturdiśi", "category": "Epic, Ramayana", "book": "Ramayana", "position": "Kanda 7, Sarga 005, Verse 021"}
{"quote": "triṃśadyojanavistīrṇā svarṇaprākāratoraṇā mayā laṅketi nagarī śakrājñaptena nirmitā", "category": "Epic, Ramayana", "book": "Ramayana", "position": "Kanda 7, Sarga 005, Verse 022"}
{"quote": "tasyāṃ vasata durdharṣāḥ puryāṃ rākṣasasattamāḥ amarāvatīṃ samāsādya sendrā iva divaukasaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 023"}
{"quote": "laṅkādurgaṃ samāsādya rākṣasair bahubhir vṛtāḥ bhaviṣyatha durādharṣāḥ śatrūṇāṃ śatrusūdanāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 024"}
{"quote": "viśvakarmavacaḥ śrutvā tatas te rāma rākṣasāḥ sahasrānucarā gatvā laṅkāṃ tām avasan purīm", "category": "Epic, Ramayana", "book": "Ramayana", "position": "Kanda 7, Sarga 005, Verse 025"}
{"quote": "dṛḍhaprākāraparikhāṃ haimair gṛhaśatair vṛtām laṅkām avāpya te hṛṣṭā viharanti niśācarāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 026"}
{"quote": "narmadā nāma gandharvī nānādharmasamedhitā tasyāḥ kanyātrayaṃ hy āsīd dhīśrīkīrtisamadyuti", "category": "Epic, Ramayana", "book": "Ramayana", "position": "Kanda 7, Sarga 005, Verse 027"}
{"quote": "jyeṣṭhakrameṇa sā teṣāṃ rākṣasānām arākṣasī kanyās tāḥ pradadau hṛṣṭā pūrṇacandranibhānanāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 028"}
{"quote": "trayāṇāṃ rākṣasendrāṇāṃ tisro gandharvakanyakāḥ mātrā dattā mahābhāgā nakṣatre bhagadaivate", "category": "Epic, Ramayana", "book": "Ramayana", "position": "Kanda 7, Sarga 005, Verse 029"}
{"quote": "kṛtadārās tu te rāma sukeśatanayāḥ prabho bhāryābhiḥ saha cikrīḍur apsarobhir ivāmarāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 030"}
{"quote": "tatra mālyavato bhāryā sundarī nāma sundarī sa tasyāṃ janayām āsa yad apatyaṃ nibodha tat", "category": "Epic, Ramayana", "book": "Ramayana", "position": "Kanda 7, Sarga 005, Verse 031"}
{"quote": "vajramuṣṭir virūpākṣo durmukhaś caiva rākṣasaḥ suptaghno yajñakopaś ca mattonmattau tathaiva ca analā cābhavat kanyā sundaryāṃ rāma sundarī", "category": "Epic, Ramayana", "book": "Ramayana", "position": "Kanda 7, Sarga 005, Verse 032"}
{"quote": "sumālino 'pi bhāryāsīt pūrṇacandranibhānanā nāmnā ketumatī nāma prāṇebhyo 'pi garīyasī", "category": "Epic, Ramayana", "book": "Ramayana", "position": "Kanda 7, Sarga 005, Verse 033"}
{"quote": "sumālī janayām āsa yad apatyaṃ niśācaraḥ ketumatyāṃ mahārāja tan nibodhānupūrvaśaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 034"}
{"quote": "prahasto 'kampanaiś caiva vikaṭaḥ kālakārmukaḥ dhūmrākśaś cātha daṇḍaś ca supārśvaś ca mahābalaḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 035"}
{"quote": "saṃhrādiḥ praghasaś caiva bhāsakarṇaś ca rākṣasaḥ rākā puṣpotkaṭā caiva kaikasī ca śucismitā kumbhīnasī ca ity ete sumāleḥ prasavāḥ smṛtāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 036"}
{"quote": "māles tu vasudā nāma gandharvī rūpaśālinī bhāryāsīt padmapatrākṣī svakṣī yakṣīvaropamā", "category": "Epic, Ramayana", "book": "Ramayana", "position": "Kanda 7, Sarga 005, Verse 037"}
{"quote": "sumāler anujas tasyāṃ janayām āsa yat prabho apatyaṃ kathyamānaṃ tan mayā tvaṃ śṛṇu rāghava", "category": "Epic, Ramayana", "book": "Ramayana", "position": "Kanda 7, Sarga 005, Verse 038"}
{"quote": "analaś cānilaś caiva haraḥ saṃpātir eva ca ete vibhīṣaṇāmātyā māleyās te niśācarāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 039"}
{"quote": "tatas tu te rākṣasapuṃgavās trayo niśācaraiḥ putraśataiś ca saṃvṛtāḥ surān sahendrān ṛṣināgadānavān babādhire te balavīryadarpitāḥ", "category": "Epic, Ramayana", "book": "Ramayana", "position": "Kanda 7, Sarga 005, Verse 040"}
{"quote": "jagad bhramanto 'nilavad durāsadā raṇe ca mṛtyupratimāḥ samāhitāḥ varapradānād abhigarvitā bhṛśaṃ kratukriyāṇāṃ praśamaṃkarāḥ sadā", "category": "Epic, Ramayana", "book": "Ramayana", "position": "Kanda 7, Sarga 005, Verse 041"}
{"quote": "tair vadhyamānā devāś ca ṛṣayaś ca tapodhanāḥ bhayārtāḥ śaraṇaṃ jagmur devadevaṃ maheśvaram", "category": "Epic, Ramayana", "book": "Ramayana", "position": "Kanda 7, Sarga 006, Verse 001"}
{"quote": "te sametya tu kāmāriṃ tripurāriṃ trilocanam ūcuḥ prāñjalayo devā bhayagadgadabhāṣiṇaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 002"}
{"quote": "sukeśaputrair bhagavan pitāmahavaroddhataiḥ prajādhyakṣa prajāḥ sarvā bādhyante ripubādhana", "category": "Epic, Ramayana", "book": "Ramayana", "position": "Kanda 7, Sarga 006, Verse 003"}
{"quote": "śaraṇyāny aśaraṇyāni āśramāṇi kṛtāni naḥ svargāc ca cyāvitaḥ śakraḥ svarge krīḍanti śakravat", "category": "Epic, Ramayana", "book": "Ramayana", "position": "Kanda 7, Sarga 006, Verse 004"}
{"quote": "ahaṃ viṣṇur ahaṃ rudro brahmāhaṃ devarāḍ aham ahaṃ yamo 'haṃ varuṇaś candro 'haṃ ravir apy aham", "category": "Epic, Ramayana", "book": "Ramayana", "position": "Kanda 7, Sarga 006, Verse 005"}
{"quote": "iti te rākṣasā deva varadānena darpitāḥ bādhante samaroddharṣā ye ca teṣāṃ puraḥsarāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 006"}
{"quote": "tan no devabhayārtānām abhayaṃ dātum arhasi aśivaṃ vapur āsthāya jahi daivatakaṇṭakān", "category": "Epic, Ramayana", "book": "Ramayana", "position": "Kanda 7, Sarga 006, Verse 007"}
{"quote": "ity uktas tu suraiḥ sarvaiḥ kapardī nīlalohitaḥ sukeśaṃ prati sāpekṣa āha devagaṇān prabhuḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 008"}
{"quote": "nāhaṃ tān nihaniṣyāmi avadhyā mama te 'surāḥ kiṃ tu mantraṃ pradāsyāmi yo vai tān nihaniṣyati", "category": "Epic, Ramayana", "book": "Ramayana", "position": "Kanda 7, Sarga 006, Verse 009"}
{"quote": "evam eva samudyogaṃ puraskṛtya surarṣabhāḥ gacchantu śaraṇaṃ viṣṇuṃ haniṣyati sa tān prabhuḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 010"}
{"quote": "tatas te jayaśabdena pratinandya maheśvaram viṣṇoḥ samīpam ājagmur niśācarabhayārditāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 011"}
{"quote": "śaṅkhacakradharaṃ devaṃ praṇamya bahumānya ca ūcuḥ saṃbhrāntavad vākyaṃ sukeśatanayārditāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 012"}
{"quote": "sukeśatanayair devatribhis tretāgnisaṃnibhaiḥ ākramya varadānena sthānāny apahṛtāni naḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 013"}
{"quote": "laṅkā nāma purī durgā trikūṭaśikhare sthitā tatra sthitāḥ prabādhante sarvān naḥ kṣaṇadācarāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 014"}
{"quote": "sa tvam asmatpriyārthaṃ tu jahi tān madhusūdana cakrakṛttāsyakamalān nivedaya yamāya vai", "category": "Epic, Ramayana", "book": "Ramayana", "position": "Kanda 7, Sarga 006, Verse 015"}
{"quote": "bhayeṣv abhayado 'smākaṃ nānyo 'sti bhavatā samaḥ nuda tvaṃ no bhayaṃ deva nīhāram iva bhāskaraḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 016"}
{"quote": "ity evaṃ daivatair ukto devadevo janārdanaḥ abhayaṃ bhayado 'rīṇāṃ dattvā devān uvāca ha", "category": "Epic, Ramayana", "book": "Ramayana", "position": "Kanda 7, Sarga 006, Verse 017"}
{"quote": "sukeśaṃ rākṣasaṃ jāne īśāna varadarpitam tāṃś cāsya tanayāñ jāne yeṣāṃ jyeṣṭhaḥ sa mālyavān", "category": "Epic, Ramayana", "book": "Ramayana", "position": "Kanda 7, Sarga 006, Verse 018"}
{"quote": "tān ahaṃ samatikrāntamaryādān rākṣasādhamān sūdayiṣyāmi saṃgrāme surā bhavata vijvarāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 019"}
{"quote": "ity uktās te surāḥ sarve viṣṇunā prabhaviṣṇunā yathā vāsaṃ yayur hṛṣṭāḥ praśamanto janārdanam", "category": "Epic, Ramayana", "book": "Ramayana", "position": "Kanda 7, Sarga 006, Verse 020"}
{"quote": "vibudhānāṃ samudyogaṃ mālyavān sa niśācaraḥ śrutvā tau bhrātarau vīrāv idaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 006, Verse 021"}
{"quote": "amarā ṛṣayaś caiva saṃhatya kila śaṃkaram asmadvadhaṃ parīpsanta idam ūcus trilocanam", "category": "Epic, Ramayana", "book": "Ramayana", "position": "Kanda 7, Sarga 006, Verse 022"}
{"quote": "sukeśatanayā deva varadānabaloddhatāḥ bādhante 'smān samudyuktā ghorarūpāḥ pade pade", "category": "Epic, Ramayana", "book": "Ramayana", "position": "Kanda 7, Sarga 006, Verse 023"}
{"quote": "rākṣasair abhibhūtāḥ sma na śaktāḥ sma umāpate sveṣu veśmasu saṃsthātuṃ bhayāt teṣāṃ durātmanām", "category": "Epic, Ramayana", "book": "Ramayana", "position": "Kanda 7, Sarga 006, Verse 024"}
{"quote": "tad asmākaṃ hitārthe tvaṃ jahi tāṃs tāṃs trilocana rākṣasān huṃkṛtenaiva daha pradahatāṃ vara", "category": "Epic, Ramayana", "book": "Ramayana", "position": "Kanda 7, Sarga 006, Verse 025"}
{"quote": "ity evaṃ tridaśair ukto niśamyāndhakasūdanaḥ śiraḥ karaṃ ca dhunvāna idaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 006, Verse 026"}
{"quote": "avadhyā mama te devāḥ sukeśatanayā raṇe mantraṃ tu vaḥ pradāsyāmi yo vai tān nihaniṣyati", "category": "Epic, Ramayana", "book": "Ramayana", "position": "Kanda 7, Sarga 006, Verse 027"}
{"quote": "yaḥ sa cakragadāpāṇiḥ pītavāsā janārdanaḥ haniṣyati sa tān yuddhe śaraṇaṃ taṃ prapadyatha", "category": "Epic, Ramayana", "book": "Ramayana", "position": "Kanda 7, Sarga 006, Verse 028"}
{"quote": "harān nāvāpya te kāmaṃ kāmārim abhivādya ca nārāyaṇālayaṃ prāptās tasmai sarvaṃ nyavedayan", "category": "Epic, Ramayana", "book": "Ramayana", "position": "Kanda 7, Sarga 006, Verse 029"}
{"quote": "tato nārāyaṇenoktā devā indrapurogamāḥ surārīn sūdayiṣyāmi surā bhavata vijvarāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 030"}
{"quote": "devānāṃ bhayabhītānāṃ hariṇā rākṣasarṣabhau pratijñāto vadho 'smākaṃ tac cintayatha yat kṣamam", "category": "Epic, Ramayana", "book": "Ramayana", "position": "Kanda 7, Sarga 006, Verse 031"}
{"quote": "hiraṇyakaśipor mṛtyur anyeṣāṃ ca suradviṣām duḥkhaṃ nārāyaṇaṃ jetuṃ yo no hantum abhīpsati", "category": "Epic, Ramayana", "book": "Ramayana", "position": "Kanda 7, Sarga 006, Verse 032"}
{"quote": "tataḥ sumālī mālī ca śrutvā mālyavato vacaḥ ūcatur bhrātaraṃ jyeṣṭhaṃ bhagāṃśāv iva vāsavam", "category": "Epic, Ramayana", "book": "Ramayana", "position": "Kanda 7, Sarga 006, Verse 033"}
{"quote": "svadhītaṃ dattam iṣṭaṃ ca aiśvaryaṃ paripālitam āyur nirāmayaṃ prāptaṃ svadharmaḥ sthāpitaś ca naḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 034"}
{"quote": "devasāgaram akṣobhyaṃ śastraughaiḥ pravigāhya ca jitā devā raṇe nityaṃ na no mṛtyukṛtaṃ bhayam", "category": "Epic, Ramayana", "book": "Ramayana", "position": "Kanda 7, Sarga 006, Verse 035"}
{"quote": "nārāyaṇaś ca rudraś ca śakraś cāpi yamas tathā asmākaṃ pramukhe sthātuṃ sarva eva hi bibhyati", "category": "Epic, Ramayana", "book": "Ramayana", "position": "Kanda 7, Sarga 006, Verse 036"}
{"quote": "viṣṇor doṣaś ca nāsty atra kāraṇaṃ rākṣaseśvara devānām eva doṣeṇa viṣṇoḥ pracalitaṃ manaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 037"}
{"quote": "tasmād adya samudyuktāḥ sarvasainyasamāvṛtāḥ devān eva jighāṃsāmo yebhyo doṣaḥ samutthitaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 038"}
{"quote": "iti mālī sumālī ca mālyavān agrajaḥ prabhuḥ udyogaṃ ghoṣayitvātha rākṣasāḥ sarva eva te yuddhāya niryayuḥ kruddhā jambhavṛtrabalā iva", "category": "Epic, Ramayana", "book": "Ramayana", "position": "Kanda 7, Sarga 006, Verse 039"}
{"quote": "syandanair vāraṇendraiś ca hayaiś ca girisaṃnibhaiḥ kharair gobhir athoṣṭraiś ca śiṃśumārair bhujaṃ gamaiḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 040"}
{"quote": "makaraiḥ kacchapair mīnair vihaṃgair garuḍopamaiḥ siṃhair vyāghrair varāhaiś ca sṛmaraiś camarair api", "category": "Epic, Ramayana", "book": "Ramayana", "position": "Kanda 7, Sarga 006, Verse 041"}
{"quote": "tyaktvā laṅkāṃ tataḥ sarve rākṣasā balagarvitāḥ prayātā devalokāya yoddhuṃ daivataśatravaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 042"}
{"quote": "laṅkāviparyayaṃ dṛṣṭvā yāni laṅkālayāny atha bhūtāni bhayadarśīni vimanaskāni sarvaśaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 043"}
{"quote": "bhaumās tathāntarikṣāś ca kālājñaptā bhayāvahāḥ utpātā rākṣasendrāṇām abhāvāyotthitā drutam", "category": "Epic, Ramayana", "book": "Ramayana", "position": "Kanda 7, Sarga 006, Verse 044"}
{"quote": "asthīni meghā varṣanti uṣṇaṃ śoṇitam eva ca velāṃ samudro 'py utkrāntaś calante cācalottamāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 045"}
{"quote": "aṭṭahāsān vimuñcanto ghananādasamasvanān bhūtāḥ paripatanti sma nṛtyamānāḥ sahasraśaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 046"}
{"quote": "gṛdhracakraṃ mahac cāpi jvalanodgāribhir mukhaiḥ rākṣasānām upari vai bhramate kālacakravat", "category": "Epic, Ramayana", "book": "Ramayana", "position": "Kanda 7, Sarga 006, Verse 047"}
{"quote": "tān acintyamahotpātān rākṣasā balagarvitāḥ yanty eva na nivartante mṛtyupāśāvapāśitāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 048"}
{"quote": "mālyavāṃś ca sumālī ca mālī ca rajanīcarāḥ āsan puraḥsarās teṣāṃ kratūnām iva pāvakāḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 049"}
{"quote": "mālyavantaṃ tu te sarve mālyavantam ivācalam niśācarā āśrayante dhātāram iva dehinaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 050"}
{"quote": "tad balaṃ rākṣasendrāṇāṃ mahābhraghananāditam jayepsayā devalokaṃ yayau mālī vaśe sthitam", "category": "Epic, Ramayana", "book": "Ramayana", "position": "Kanda 7, Sarga 006, Verse 051"}
{"quote": "rākṣasānāṃ samudyogaṃ taṃ tu nārāyaṇaḥ prabhuḥ devadūtād upaśrutya dadhre yuddhe tato manaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 052"}
{"quote": "sa devasiddharṣimahoragaiś ca gandharvamukhyāpsarasopagītaḥ samāsasādāmaraśatrusainyaṃ cakrāsisīrapravarādidhārī", "category": "Epic, Ramayana", "book": "Ramayana", "position": "Kanda 7, Sarga 006, Verse 053"}
{"quote": "suparṇapakṣānilanunnapakṣaṃ bhramatpatākaṃ pravikīrṇaśastram cacāla tad rākṣasarājasainyaṃ calopalo nīla ivācalendraḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 054"}
{"quote": "tatha śitaiḥ śoṇitamāṃsarūṣitair yugāntavaiśvānaratulyavigrahaiḥ niśācarāḥ saṃparivārya mādhavaṃ varāyudhair nirbibhiduḥ sahasraśaḥ", "category": "Epic, Ramayana", "book": "Ramayana", "position": "Kanda 7, Sarga 006, Verse 055"}
{"quote": "nārāyaṇagiriṃ te tu garjanto rākṣasāmbudāḥ avarṣann iṣuvarṣeṇa varṣeṇādrim ivāmbudāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 001"}
{"quote": "śyāmāvadātas tair viṣṇur nīlair naktaṃcarottamaiḥ vṛto 'ñjanagirīvāsīd varṣamāṇaiḥ payodharaiḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 002"}
{"quote": "śalabhā iva kedāraṃ maśakā iva parvatam yathāmṛtaghaṭaṃ jīvā makarā iva cārṇavam", "category": "Epic, Ramayana", "book": "Ramayana", "position": "Kanda 7, Sarga 007, Verse 003"}
{"quote": "tathā rakṣodhanur muktā vajrānilamanojavāḥ hariṃ viśanti sma śarā lokāstam iva paryaye", "category": "Epic, Ramayana", "book": "Ramayana", "position": "Kanda 7, Sarga 007, Verse 004"}
{"quote": "syandanaiḥ syandanagatā gajaiś ca gajadhūr gatāḥ aśvārohāḥ sadaśvaiś ca pādātāś cāmbare carāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 005"}
{"quote": "rākṣasendrā girinibhāḥ śaraśaktyṛṣṭitomaraiḥ nirucchvāsaṃ hariṃ cakruḥ prāṇāyāma iva dvijam", "category": "Epic, Ramayana", "book": "Ramayana", "position": "Kanda 7, Sarga 007, Verse 006"}
{"quote": "niśācarais tudyamāno mīnair iva mahātimiḥ śārṅgam āyamya gātrāṇi rākṣasānāṃ mahāhave", "category": "Epic, Ramayana", "book": "Ramayana", "position": "Kanda 7, Sarga 007, Verse 007"}
{"quote": "śaraiḥ pūrṇāyatotsṛṣṭair vajravaktrair manojavaiḥ ciccheda tilaśo viṣṇuḥ śataśo 'tha sahasraśaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 008"}
{"quote": "vidrāvya śaravarṣaṃ taṃ varṣaṃ vāyur ivotthitam pāñcajanyaṃ mahāśaṅkhaṃ pradadhmau puruṣottamaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 009"}
{"quote": "so 'mbujo hariṇā dhmātaḥ sarvaprāṇena śaṅkharāṭ rarāsa bhīmanihrādo yugānte jalado yathā", "category": "Epic, Ramayana", "book": "Ramayana", "position": "Kanda 7, Sarga 007, Verse 010"}
{"quote": "śaṅkharājaravaḥ so 'tha trāsayām āsa rākṣasān mṛgarāja ivāraṇye samadān iva kuñjarān", "category": "Epic, Ramayana", "book": "Ramayana", "position": "Kanda 7, Sarga 007, Verse 011"}
{"quote": "na śekur aśvāḥ saṃsthātuṃ vimadāḥ kuñjarābhavan syandanebhyaś cyutā yodhāḥ śaṅkharāvitadurbalāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 012"}
{"quote": "śārṅgacāpavinirmuktā vajratulyānanāḥ śarāḥ vidārya tāni rakṣāṃsi supuṅkhā viviśuḥ kṣitim", "category": "Epic, Ramayana", "book": "Ramayana", "position": "Kanda 7, Sarga 007, Verse 013"}
{"quote": "bhidyamānāḥ śaraiś cānye nārāyaṇadhanuścyutaiḥ nipetū rākṣasā bhīmāḥ śailā vajrahatā iva", "category": "Epic, Ramayana", "book": "Ramayana", "position": "Kanda 7, Sarga 007, Verse 014"}
{"quote": "vraṇair vraṇakarārīṇām adhokṣajaśarodbhavaiḥ asṛk kṣaranti dhārābhiḥ svarṇadhārām ivācalāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 015"}
{"quote": "śaṅkharājaravaś cāpi śārṅgacāparavas tathā rākṣasānāṃ ravāṃś cāpi grasate vaiṣṇavo ravaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 016"}
{"quote": "sūryād iva karā ghorā ūrmayaḥ sāgarād iva parvatād iva nāgendrā vāryoghā iva cāmbudāt", "category": "Epic, Ramayana", "book": "Ramayana", "position": "Kanda 7, Sarga 007, Verse 017"}
{"quote": "tathā bāṇā vinirmuktāḥ śārṅgān narāyaṇeritāḥ nirdhāvantīṣavas tūrṇaṃ śataśo 'tha sahasraśaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 018"}
{"quote": "śarabheṇa yathā siṃhāḥ siṃhena dviradā yathā dviradena yathā vyāghrā vyāghreṇa dvīpino yathā", "category": "Epic, Ramayana", "book": "Ramayana", "position": "Kanda 7, Sarga 007, Verse 019"}
{"quote": "dvīpinā ca yathā śvānaḥ śunā mārjārakā yathā mārjāreṇa yathā sarpāḥ sarpeṇa ca yathākhavaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 020"}
{"quote": "tathā te rākṣasā yuddhe viṣṇunā prabhaviṣṇunā dravanti drāvitāś caiva śāyitāś ca mahītale", "category": "Epic, Ramayana", "book": "Ramayana", "position": "Kanda 7, Sarga 007, Verse 021"}
{"quote": "rākṣasānāṃ sahasrāṇi nihatya madhusūdanaḥ vārijaṃ nādayām āsa toyadaṃ surarāḍ iva", "category": "Epic, Ramayana", "book": "Ramayana", "position": "Kanda 7, Sarga 007, Verse 022"}
{"quote": "nārāyaṇaśaragrastaṃ śaṅkhanādasuvihvalam yayau laṅkām abhimukhaṃ prabhagnaṃ rākṣasaṃ balam", "category": "Epic, Ramayana", "book": "Ramayana", "position": "Kanda 7, Sarga 007, Verse 023"}
{"quote": "prabhagne rākṣasabale nārāyaṇaśarāhate sumālī śaravarṣeṇa āvavāra raṇe harim", "category": "Epic, Ramayana", "book": "Ramayana", "position": "Kanda 7, Sarga 007, Verse 024"}
{"quote": "utkṣipya hemābharaṇaṃ karaṃ karam iva dvipaḥ rarāsa rākṣaso harṣāt sataḍit toyado yathā", "category": "Epic, Ramayana", "book": "Ramayana", "position": "Kanda 7, Sarga 007, Verse 025"}
{"quote": "sumāler nardatas tasya śiro jvalitakuṇḍalam ciccheda yantur aśvāś ca bhrāntās tasya tu rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 026"}
{"quote": "tair aśvair bhrāmyate bhrāntaiḥ sumālī rākṣaseśvaraḥ indriyāśvair yathā bhrāntair dhṛtihīno yathā naraḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 027"}
{"quote": "mālī cābhyadravad yuddhe pragṛhya saśaraṃ dhanuḥ māler dhanuścyutā bāṇāḥ kārtasvaravibhūṣitāḥ viviśur harim āsādya krauñcaṃ patrarathā iva", "category": "Epic, Ramayana", "book": "Ramayana", "position": "Kanda 7, Sarga 007, Verse 028"}
{"quote": "ardyamānaḥ śaraiḥ so 'tha mālimuktaiḥ sahasraśaḥ cukṣubhe na raṇe viṣṇur jitendriya ivādhibhiḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 029"}
{"quote": "atha maurvī svanaṃ kṛtvā bhagavān bhūtabhāvanaḥ mālinaṃ prati bāṇaughān sasarjāsigadādharaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 030"}
{"quote": "te mālideham āsādya vajravidyutprabhāḥ śarāḥ pibanti rudhiraṃ tasya nāgā iva purāmṛtam", "category": "Epic, Ramayana", "book": "Ramayana", "position": "Kanda 7, Sarga 007, Verse 031"}
{"quote": "mālinaṃ vimukhaṃ kṛtvā mālimauliṃ harir balāt rathaṃ ca sadhvajaṃ cāpaṃ vājinaś ca nyapātayat", "category": "Epic, Ramayana", "book": "Ramayana", "position": "Kanda 7, Sarga 007, Verse 032"}
{"quote": "virathas tu gadāṃ gṛhya mālī naktaṃcarottamaḥ āpupluve gadāpāṇir giryagrād iva keṣarī", "category": "Epic, Ramayana", "book": "Ramayana", "position": "Kanda 7, Sarga 007, Verse 033"}
{"quote": "sa tayā garuḍaṃ saṃkhye īśānam iva cāntakaḥ lalāṭadeśe 'bhyahanad vajreṇendro yathācalam", "category": "Epic, Ramayana", "book": "Ramayana", "position": "Kanda 7, Sarga 007, Verse 034"}
{"quote": "gadayābhihatas tena mālinā garuḍo bhṛśam raṇāt parāṅmukhaṃ devaṃ kṛtavān vedanāturaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 035"}
{"quote": "parāṅmukhe kṛte deve mālinā garuḍena vai udatiṣṭhan mahānādo rakṣasām abhinardatām", "category": "Epic, Ramayana", "book": "Ramayana", "position": "Kanda 7, Sarga 007, Verse 036"}
{"quote": "rakṣasāṃ nadatāṃ nādaṃ śrutvā harihayānujaḥ parāṅmukho 'py utsasarja cakraṃ mālijighāṃsayā", "category": "Epic, Ramayana", "book": "Ramayana", "position": "Kanda 7, Sarga 007, Verse 037"}
{"quote": "tat sūryamaṇḍalābhāsaṃ svabhāsā bhāsayan nabhaḥ kālacakranibhaṃ cakraṃ māleḥ śīrṣam apātayat", "category": "Epic, Ramayana", "book": "Ramayana", "position": "Kanda 7, Sarga 007, Verse 038"}
{"quote": "tacchiro rākṣasendrasya cakrotkṛttaṃ vibhīṣaṇam papāta rudhirodgāri purā rāhuśiro yathā", "category": "Epic, Ramayana", "book": "Ramayana", "position": "Kanda 7, Sarga 007, Verse 039"}
{"quote": "tataḥ suraiḥ susaṃhṛṣṭaiḥ sarvaprāṇasamīritaḥ siṃhanādaravo muktaḥ sādhu deveti vādibhiḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 040"}
{"quote": "mālinaṃ nihataṃ dṛṣṭvā sumālī malyavān api sabalau śokasaṃtaptau laṅkāṃ prati vidhāvitau", "category": "Epic, Ramayana", "book": "Ramayana", "position": "Kanda 7, Sarga 007, Verse 041"}
{"quote": "garuḍas tu samāśvastaḥ saṃnivṛtya mahāmanāḥ rākṣasān drāvayām āsa pakṣavātena kopitaḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 042"}
{"quote": "nārāyaṇo 'pīṣuvarāśanībhir vidārayām āsa dhanuḥpramuktaiḥ naktaṃcarān muktavidhūtakeśān yathāśanībhiḥ sataḍinmahendraḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 043"}
{"quote": "bhinnātapatraṃ patamānaśastraṃ śarair apadhvastaviśīrṇadeham viniḥsṛtāntraṃ bhayalolanetraṃ balaṃ tad unmattanibhaṃ babhūva", "category": "Epic, Ramayana", "book": "Ramayana", "position": "Kanda 7, Sarga 007, Verse 044"}
{"quote": "siṃhārditānām iva kuñjarāṇāṃ niśācarāṇāṃ saha kuñjarāṇām ravāś ca vegāś ca samaṃ babhūvuḥ purāṇasiṃhena vimarditānām", "category": "Epic, Ramayana", "book": "Ramayana", "position": "Kanda 7, Sarga 007, Verse 045"}
{"quote": "saṃchādyamānā haribāṇajālaiḥ svabāṇajālāni samutsṛjantaḥ dhāvanti naktaṃcarakālameghā vāyupraṇunnā iva kālameghāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 046"}
{"quote": "cakraprahārair vinikṛttaśīrṣāḥ saṃcūrṇitāṅgāś ca gadāprahāraiḥ asiprahārair bahudhā vibhaktāḥ patanti śailā iva rākṣasendrāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 047"}
{"quote": "cakrakṛttāsyakamalā gadāsaṃcūrṇitorasaḥ lāṅgalaglapitagrīvā musalair bhinnamastakāḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 048"}
{"quote": "ke cic caivāsinā chinnās tathānye śaratāḍitāḥ nipetur ambarāt tūrṇaṃ rākṣasāḥ sāgarāmbhasi", "category": "Epic, Ramayana", "book": "Ramayana", "position": "Kanda 7, Sarga 007, Verse 049"}
{"quote": "tadāmbaraṃ vigalitahārakuṇḍalair niśācarair nīlabalāhakopamaiḥ nipātyamānair dadṛśe nirantaraṃ nipātyamānair iva nīlaparvataiḥ", "category": "Epic, Ramayana", "book": "Ramayana", "position": "Kanda 7, Sarga 007, Verse 050"}
{"quote": "hanyamāne bale tasmin padmanābhena pṛṣṭhataḥ mālyavān saṃnivṛtto 'tha velātiga ivārṇavaḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 001"}
{"quote": "saṃraktanayanaḥ kopāc calan maulir niśācaraḥ padmanābham idaṃ prāha vacanaṃ paruṣaṃ tadā", "category": "Epic, Ramayana", "book": "Ramayana", "position": "Kanda 7, Sarga 008, Verse 002"}
{"quote": "nārāyaṇa na jānīṣe kṣatradharmaṃ sanātanam ayuddhamanaso bhagnān yo 'smān haṃsi yathetaraḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 003"}
{"quote": "parāṅmukhavadhaṃ pāpaṃ yaḥ karoti sureśvara sa hantā na gataḥ svargaṃ labhate puṇyakarmaṇām", "category": "Epic, Ramayana", "book": "Ramayana", "position": "Kanda 7, Sarga 008, Verse 004"}
{"quote": "yuddhaśraddhātha vā te 'sti śaṅkhacakragadādhara ahaṃ sthito 'smi paśyāmi balaṃ darśaya yat tava", "category": "Epic, Ramayana", "book": "Ramayana", "position": "Kanda 7, Sarga 008, Verse 005"}
{"quote": "uvāca rākṣasendraṃ taṃ devarājānujo balī yuṣmatto bhayabhītānāṃ devānāṃ vai mayābhayam rākṣasotsādanaṃ dattaṃ tad etad anupālyate", "category": "Epic, Ramayana", "book": "Ramayana", "position": "Kanda 7, Sarga 008, Verse 006"}
{"quote": "prāṇair api priyaṃ kāryaṃ devānāṃ hi sadā mayā so 'haṃ vo nihaniṣyāmi rasātalagatān api", "category": "Epic, Ramayana", "book": "Ramayana", "position": "Kanda 7, Sarga 008, Verse 007"}
{"quote": "devam evaṃ bruvāṇaṃ tu raktāmburuhalocanam śaktyā bibheda saṃkruddho rākṣasendro rarāsa ca", "category": "Epic, Ramayana", "book": "Ramayana", "position": "Kanda 7, Sarga 008, Verse 008"}
{"quote": "mālyavad bhujanirmuktā śaktir ghaṇṭākṛtasvanā harer urasi babhrāja meghastheva śatahradā", "category": "Epic, Ramayana", "book": "Ramayana", "position": "Kanda 7, Sarga 008, Verse 009"}
{"quote": "tatas tām eva cotkṛṣya śaktiṃ śaktidharapriyaḥ mālyavantaṃ samuddiśya cikṣepāmburuhekṣaṇaḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 010"}
{"quote": "skandotsṛṣṭeva sā śaktir govindakaraniḥsṛtā kāṅkṣantī rākṣasaṃ prāyān maholkevāñjanācalam", "category": "Epic, Ramayana", "book": "Ramayana", "position": "Kanda 7, Sarga 008, Verse 011"}
{"quote": "sā tasyorasi vistīrṇe hārabhāsāvabhāsite apatad rākṣasendrasya girikūṭa ivāśaniḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 012"}
{"quote": "tayā bhinnatanutrāṇāḥ prāviśad vipulaṃ tamaḥ mālyavān punar āśvastas tasthau girir ivācalaḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 013"}
{"quote": "tataḥ kārṣṇāyasaṃ śūlaṃ kaṇṭakair bahubhiś citam pragṛhyābhyahanad devaṃ stanayor antare dṛḍham", "category": "Epic, Ramayana", "book": "Ramayana", "position": "Kanda 7, Sarga 008, Verse 014"}
{"quote": "tathaiva raṇaraktas tu muṣṭinā vāsavānujam tāḍayitvā dhanurmātram apakrānto niśācaraḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 015"}
{"quote": "tato 'mbare mahāñ śabdaḥ sādhu sādhv iti cotthitaḥ āhatya rākṣaso viṣṇuṃ garuḍaṃ cāpy atāḍayat", "category": "Epic, Ramayana", "book": "Ramayana", "position": "Kanda 7, Sarga 008, Verse 016"}
{"quote": "vainateyas tataḥ kruddhaḥ pakṣavātena rākṣasaṃ vyapohad balavān vāyuḥ śuṣkaparṇacayaṃ yathā", "category": "Epic, Ramayana", "book": "Ramayana", "position": "Kanda 7, Sarga 008, Verse 017"}
{"quote": "dvijendrapakṣavātena drāvitaṃ dṛśya pūrvajam sumālī svabalaiḥ sārdhaṃ laṅkām abhimukho yayau", "category": "Epic, Ramayana", "book": "Ramayana", "position": "Kanda 7, Sarga 008, Verse 018"}
{"quote": "pakṣavātabaloddhūto mālyavān api rākṣasaḥ svabalena samāgamya yayau laṅkāṃ hriyā vṛtaḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 019"}
{"quote": "evaṃ te rākṣasā rāma hariṇā kamalekṣaṇa bahuśaḥ saṃyuge bhagnā hatapravaranāyakāḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 020"}
{"quote": "aśaknuvantas te viṣṇuṃ pratiyoddhuṃ bhayārditāḥ tyaktvā laṅkāṃ gatā vastuṃ pātālaṃ sahapatnayaḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 021"}
{"quote": "sumālinaṃ samāsādya rākṣasaṃ raghunandana sthitāḥ prakhyātavīryās te vaṃśe sālakaṭaṅkaṭe", "category": "Epic, Ramayana", "book": "Ramayana", "position": "Kanda 7, Sarga 008, Verse 022"}
{"quote": "ye tvayā nihatās te vai paulastyā nāma rākṣasāḥ sumālī mālyavān mālī ye ca teṣāṃ puraḥsarāḥ sarva ete mahābhāga rāvaṇād balavattarāḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 023"}
{"quote": "na cānyo rakṣasāṃ hantā sureṣv api puraṃjaya ṛte nārāyaṇaṃ devaṃ śaṅkhacakragadādharam", "category": "Epic, Ramayana", "book": "Ramayana", "position": "Kanda 7, Sarga 008, Verse 024"}
{"quote": "bhavān nārāyaṇo devaś caturbāhuḥ sanātanaḥ rākṣasān hantum utpanno ajeyaḥ prabhur avyayaḥ", "category": "Epic, Ramayana", "book": "Ramayana", "position": "Kanda 7, Sarga 008, Verse 025"}
{"quote": "kasya cit tv atha kālasya sumālī nāma rākṣasaḥ rasātalān martyalokaṃ sarvaṃ vai vicacāra ha", "category": "Epic, Ramayana", "book": "Ramayana", "position": "Kanda 7, Sarga 009, Verse 001"}
{"quote": "nīlajīmūtasaṃkāśas taptakāñcanakuṇḍalaḥ kanyāṃ duhitaraṃ gṛhya vinā padmam iva śriyam athāpaśyat sa gacchantaṃ puṣpakeṇa dhaneśvaram", "category": "Epic, Ramayana", "book": "Ramayana", "position": "Kanda 7, Sarga 009, Verse 002"}
{"quote": "taṃ dṛṣṭvāmarasaṃkāśaṃ gacchantaṃ pāvakopamam athābbravīt sutāṃ rakṣaḥ kaikasīṃ nāma nāmataḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 003"}
{"quote": "putri pradānakālo 'yaṃ yauvanaṃ te 'tivartate tvatkṛte ca vayaṃ sarve yantritā dharmabuddhayaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 004"}
{"quote": "tvaṃ hi sarvaguṇopetā śrīḥ sapadmeva putrike pratyākhyānāc ca bhītais tvaṃ na varaiḥ pratigṛhyase", "category": "Epic, Ramayana", "book": "Ramayana", "position": "Kanda 7, Sarga 009, Verse 005"}
{"quote": "kanyāpitṛtvaṃ duḥkhaṃ hi sarveṣāṃ mānakāṅkṣiṇām na jñāyate ca kaḥ kanyāṃ varayed iti putrike", "category": "Epic, Ramayana", "book": "Ramayana", "position": "Kanda 7, Sarga 009, Verse 006"}
{"quote": "mātuḥ kulaṃ pitṛkulaṃ yatra caiva pradīyate kulatrayaṃ sadā kanyā saṃśaye sthāpya tiṣṭhati", "category": "Epic, Ramayana", "book": "Ramayana", "position": "Kanda 7, Sarga 009, Verse 007"}
{"quote": "sā tvaṃ munivaraśreṣṭhaṃ prajāpatikulodbhavam gaccha viśravasaṃ putri paulastyaṃ varaya svayam", "category": "Epic, Ramayana", "book": "Ramayana", "position": "Kanda 7, Sarga 009, Verse 008"}
{"quote": "īdṛśās te bhaviṣyanti putrāḥ putri na saṃśayaḥ tejasā bhāskarasamā yādṛśo 'yaṃ dhaneśvaraḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 009"}
{"quote": "etasminn antare rāma pulastyatanayo dvijaḥ agnihotram upātiṣṭhac caturtha iva pāvakaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 010"}
{"quote": "sā tu tāṃ dāruṇāṃ velām acintya pitṛgauravāt upasṛtyāgratas tasya caraṇādhomukhī sthitā", "category": "Epic, Ramayana", "book": "Ramayana", "position": "Kanda 7, Sarga 009, Verse 011"}
{"quote": "sa tu tāṃ vīkṣya suśroṇīṃ pūrṇacandranibhānanām abravīt paramodāro dīpyamāna ivaujasā", "category": "Epic, Ramayana", "book": "Ramayana", "position": "Kanda 7, Sarga 009, Verse 012"}
{"quote": "bhadre kasyāsi duhitā kuto vā tvam ihāgatā kiṃ kāryaṃ kasya vā hetos tattvato brūhi śobhane", "category": "Epic, Ramayana", "book": "Ramayana", "position": "Kanda 7, Sarga 009, Verse 013"}
{"quote": "evam uktā tu sā kanyā kṛtāñjalir athābravīt ātmaprabhāvena mune jñātum arhasi me matam", "category": "Epic, Ramayana", "book": "Ramayana", "position": "Kanda 7, Sarga 009, Verse 014"}
{"quote": "kiṃ tu viddhi hi māṃ brahmañ śāsanāt pitur āgatām kaikasī nāma nāmnāhaṃ śeṣaṃ tvaṃ jñātum arhasi", "category": "Epic, Ramayana", "book": "Ramayana", "position": "Kanda 7, Sarga 009, Verse 015"}
{"quote": "sa tu gatvā munir dhyānaṃ vākyam etad uvāca ha vijñātaṃ te mayā bhadre kāraṇaṃ yan manogatam", "category": "Epic, Ramayana", "book": "Ramayana", "position": "Kanda 7, Sarga 009, Verse 016"}
{"quote": "dāruṇāyāṃ tu velāyāṃ yasmāt tvaṃ mām upasthitā śṛṇu tasmāt sutān bhadre yādṛśāñ janayiṣyasi", "category": "Epic, Ramayana", "book": "Ramayana", "position": "Kanda 7, Sarga 009, Verse 017"}
{"quote": "dāruṇān dāruṇākārān dāruṇābhijanapriyān prasaviṣyasi suśroṇi rākṣasān krūrakarmaṇaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 018"}
{"quote": "sā tu tad vacanaṃ śrutvā praṇipatyābravīd vacaḥ bhagavan nedṛśāḥ putrās tvatto 'rhā brahmayonitaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 019"}
{"quote": "athābravīn munis tatra paścimo yas tavātmajaḥ mama vaṃśānurūpaś ca dharmātmā ca bhaviṣyati", "category": "Epic, Ramayana", "book": "Ramayana", "position": "Kanda 7, Sarga 009, Verse 020"}
{"quote": "evam uktā tu sā kanyā rāma kālena kena cit janayām āsa bībhatsaṃ rakṣorūpaṃ sudāruṇam", "category": "Epic, Ramayana", "book": "Ramayana", "position": "Kanda 7, Sarga 009, Verse 021"}
{"quote": "daśaśīrṣaṃ mahādaṃṣṭraṃ nīlāñjanacayopamam tāmrauṣṭhaṃ viṃśatibhujaṃ mahāsyaṃ dīptamūrdhajam", "category": "Epic, Ramayana", "book": "Ramayana", "position": "Kanda 7, Sarga 009, Verse 022"}
{"quote": "jātamātre tatas tasmin sajvālakavalāḥ śivāḥ kravyādāś cāpasavyāni maṇḍalāni pracakrire", "category": "Epic, Ramayana", "book": "Ramayana", "position": "Kanda 7, Sarga 009, Verse 023"}
{"quote": "vavarṣa rudhiraṃ devo meghāś ca kharanisvanāḥ prababhau na ca khe sūryo maholkāś cāpatan bhuvi", "category": "Epic, Ramayana", "book": "Ramayana", "position": "Kanda 7, Sarga 009, Verse 024"}
{"quote": "atha nāmākarot tasya pitāmahasamaḥ pitā daśaśīrṣaḥ prasūto 'yaṃ daśagrīvo bhaviṣyati", "category": "Epic, Ramayana", "book": "Ramayana", "position": "Kanda 7, Sarga 009, Verse 025"}
{"quote": "tasya tv anantaraṃ jātaḥ kumbhakarṇo mahābalaḥ pramāṇād yasya vipulaṃ pramāṇaṃ neha vidyate", "category": "Epic, Ramayana", "book": "Ramayana", "position": "Kanda 7, Sarga 009, Verse 026"}
{"quote": "tataḥ śūrpaṇakhā nāma saṃjajñe vikṛtānanā vibhīṣaṇaś ca dharmātmā kaikasyāḥ paścimaḥ sutaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 027"}
{"quote": "te tu tatra mahāraṇye vavṛdhuḥ sumahaujasaḥ teṣāṃ krūro daśagrīvo lokodvegakaro 'bhavat", "category": "Epic, Ramayana", "book": "Ramayana", "position": "Kanda 7, Sarga 009, Verse 028"}
{"quote": "kumbhakarṇaḥ pramattas tu maharṣīn dharmasaṃśritān trailokyaṃ trāsayan duṣṭo bhakṣayan vicacāra ha", "category": "Epic, Ramayana", "book": "Ramayana", "position": "Kanda 7, Sarga 009, Verse 029"}
{"quote": "vibhīṣaṇas tu dharmātmā nityaṃ dharmapathe sthitaḥ svādhyāyaniyatāhāra uvāsa niyatendriyaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 030"}
{"quote": "atha vitteśvaro devas tatra kālena kena cit āgacchat pitaraṃ draṣṭuṃ puṣpakeṇa mahaujasaṃ", "category": "Epic, Ramayana", "book": "Ramayana", "position": "Kanda 7, Sarga 009, Verse 031"}
{"quote": "taṃ dṛṣṭvā kaikasī tatra jvalantam iva tejasā āsthāya rākṣasīṃ buddhiṃ daśagrīvam uvāca ha", "category": "Epic, Ramayana", "book": "Ramayana", "position": "Kanda 7, Sarga 009, Verse 032"}
{"quote": "putravaiśravaṇaṃ paśya bhrātaraṃ tejasā vṛtam bhrātṛbhāve same cāpi paśyātmānaṃ tvam īdṛśam", "category": "Epic, Ramayana", "book": "Ramayana", "position": "Kanda 7, Sarga 009, Verse 033"}
{"quote": "daśagrīva tathā yatnaṃ kuruṣvāmitavikrama yathā bhavasi me putra śīghraṃ vaiśvaraṇopamaḥ", "category": "Epic, Ramayana", "book": "Ramayana", "position": "Kanda 7, Sarga 009, Verse 034"}
{"quote": "mātus tad vacanaṃ śrutvā daśagrīvaḥ pratāpavān amarṣam atulaṃ lebhe pratijñāṃ cākarot tadā", "category": "Epic, Ramayana", "book": "Ramayana", "position": "Kanda 7, Sarga 009, Verse 035"}
{"quote": "satyaṃ te pratijānāmi tulyo bhrātrādhiko 'pi vā bhaviṣyāmy acirān mātaḥ saṃtāpaṃ tyaja hṛdgatam", "category": "Epic, Ramayana", "book": "Ramayana", "position": "Kanda 7, Sarga 009, Verse 036"}
{"quote": "tataḥ krodhena tenaiva daśagrīvaḥ sahānujaḥ prāpsyāmi tapasā kāmam iti kṛtvādhyavasya ca āgacchad ātmasiddhyarthaṃ gokarṇasyāśramaṃ śubham", "category": "Epic, Ramayana", "book": "Ramayana", "position": "Kanda 7, Sarga 009, Verse 037"}
{"quote": "athābravīd dvijaṃ rāmaḥ kathaṃ te bhrātaro vane kīdṛśaṃ tu tadā brahmaṃs tapaś cerur mahāvratāḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 001"}
{"quote": "agastyas tv abravīt tatra rāmaṃ prayata mānasaṃ tāṃs tān dharmavidhīṃs tatra bhrātaras te samāviśan", "category": "Epic, Ramayana", "book": "Ramayana", "position": "Kanda 7, Sarga 010, Verse 002"}
{"quote": "kumbhakarṇas tadā yatto nityaṃ dharmaparāyaṇaḥ tatāpa graiṣmike kāle pañcasv agniṣv avasthitaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 003"}
{"quote": "varṣe meghodakaklinno vīrāsanam asevata nityaṃ ca śaiśire kāle jalamadhyapratiśrayaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 004"}
{"quote": "evaṃ varṣasahasrāṇi daśa tasyāticakramuḥ dharme prayatamānasya satpathe niṣṭhitasya ca", "category": "Epic, Ramayana", "book": "Ramayana", "position": "Kanda 7, Sarga 010, Verse 005"}
{"quote": "vibhīṣaṇas tu dharmātmā nityaṃ dharmaparaḥ śuciḥ pañcavarṣasahasrāṇi pādenaikena tasthivān", "category": "Epic, Ramayana", "book": "Ramayana", "position": "Kanda 7, Sarga 010, Verse 006"}
{"quote": "samāpte niyame tasya nanṛtuś cāpsarogaṇāḥ papāta puṣpavarṣaṃ ca kṣubhitāś cāpi devatāḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 007"}
{"quote": "pañcavarṣasahasrāṇi sūryaṃ caivānvavartata tasthau cordhvaśiro bāhuḥ svādhyāyadhṛtamānasaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 008"}
{"quote": "evaṃ vibhīṣaṇasyāpi gatāni niyatātmanaḥ daśavarṣasahasrāṇi svargasthasyeva nandane", "category": "Epic, Ramayana", "book": "Ramayana", "position": "Kanda 7, Sarga 010, Verse 009"}
{"quote": "daśavarṣasahasraṃ tu nirāhāro daśānanaḥ pūrṇe varṣasahasre tu śiraś cāgnau juhāva saḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 010"}
{"quote": "evaṃ varṣasahasrāṇi nava tasyāticakramuḥ śirāṃsi nava cāpy asya praviṣṭāni hutāśanam", "category": "Epic, Ramayana", "book": "Ramayana", "position": "Kanda 7, Sarga 010, Verse 011"}
{"quote": "atha varṣasahasre tu daśame daśamaṃ śiraḥ chettukāmaḥ sa dharmātmā prāptaś cātra pitāmahaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 012"}
{"quote": "pitāmahas tu suprītaḥ sārdhaṃ devair upasthitaḥ vatsa vatsa daśagrīva prīto 'smīty abhyabhāṣata", "category": "Epic, Ramayana", "book": "Ramayana", "position": "Kanda 7, Sarga 010, Verse 013"}
{"quote": "śīghraṃ varaya dharmajña varo yas te 'bhikāṅkṣitaḥ kiṃ te kāmaṃ karomy adya na vṛthā te pariśramaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 014"}
{"quote": "tato 'bravīd daśagrīvaḥ prahṛṣṭenāntarātmanā praṇamya śirasā devaṃ harṣagadgadayā girā", "category": "Epic, Ramayana", "book": "Ramayana", "position": "Kanda 7, Sarga 010, Verse 015"}
{"quote": "bhagavan prāṇināṃ nityaṃ nānyatra maraṇād bhayam nāsti mṛtyusamaḥ śatrur amaratvam ato vṛṇe", "category": "Epic, Ramayana", "book": "Ramayana", "position": "Kanda 7, Sarga 010, Verse 016"}
{"quote": "suparṇanāgayakṣāṇāṃ daityadānavarakṣasām avadhyaḥ syāṃ prajādhyakṣa devatānāṃ ca śāśvatam", "category": "Epic, Ramayana", "book": "Ramayana", "position": "Kanda 7, Sarga 010, Verse 017"}
{"quote": "na hi cintā mamānyeṣu prāṇiṣv amarapūjita tṛṇabhūtā hi me sarve prāṇino mānuṣādayaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 018"}
{"quote": "evam uktas tu dharmātmā daśagrīveṇa rakṣasā uvāca vacanaṃ rāma saha devaiḥ pitāmahaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 019"}
{"quote": "bhaviṣyaty evam evaitat tava rākṣasapuṃgava śṛṇu cāpi vaco bhūyaḥ prītasyeha śubhaṃ mama", "category": "Epic, Ramayana", "book": "Ramayana", "position": "Kanda 7, Sarga 010, Verse 020"}
{"quote": "hutāni yāni śīrṣāṇi pūrvam agnau tvayānagha punas tāni bhaviṣyanti tathaiva tava rākṣasa", "category": "Epic, Ramayana", "book": "Ramayana", "position": "Kanda 7, Sarga 010, Verse 021"}
{"quote": "evaṃ pitāmahoktasya daśagrīvasya rakṣasaḥ agnau hutāni śīrṣāṇi yāni tāny utthitāni vai", "category": "Epic, Ramayana", "book": "Ramayana", "position": "Kanda 7, Sarga 010, Verse 022"}
{"quote": "evam uktvvā tu taṃ rāma daśagrīvaṃ prajāpatiḥ vibhīṣaṇam athovāca vākyaṃ lokapitāmahaḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 023"}
{"quote": "vibhīṣaṇa tvayā vatsa dharmasaṃhitabuddhinā parituṣṭo 'smi dharmajña varaṃ varaya suvrata", "category": "Epic, Ramayana", "book": "Ramayana", "position": "Kanda 7, Sarga 010, Verse 024"}
{"quote": "vibhīṣaṇas tu dharmātmā vacanaṃ prāha sāñjaliḥ vṛtaḥ sarvaguṇair nityaṃ candramā iva raśmibhiḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 025"}
{"quote": "bhagavan kṛtakṛtyo 'haṃ yan me lokaguruḥ svayam prīto yadi tvaṃ dātavyaṃ varaṃ me śṛṇu suvrata", "category": "Epic, Ramayana", "book": "Ramayana", "position": "Kanda 7, Sarga 010, Verse 026"}
{"quote": "yā yā me jāyate buddhir yeṣu yeṣv āśrameṣv iha sā sā bhavatu dharmiṣṭhā taṃ taṃ dharmaṃ ca pālaye", "category": "Epic, Ramayana", "book": "Ramayana", "position": "Kanda 7, Sarga 010, Verse 027"}
{"quote": "eṣa me paramodāra varaḥ paramako mataḥ na hi dharmābhiraktānāṃ loke kiṃ cana durlabham", "category": "Epic, Ramayana", "book": "Ramayana", "position": "Kanda 7, Sarga 010, Verse 028"}
{"quote": "atha prajāpatiḥ prīto vibhīṣaṇam uvāca ha dharmiṣṭhas tvaṃ yathā vatsa tathā caitad bhaviṣyati", "category": "Epic, Ramayana", "book": "Ramayana", "position": "Kanda 7, Sarga 010, Verse 029"}
{"quote": "yasmād rākṣasayonau te jātasyāmitrakarṣaṇa nādharme jāyate buddhir amaratvaṃ dadāmi te", "category": "Epic, Ramayana", "book": "Ramayana", "position": "Kanda 7, Sarga 010, Verse 030"}
{"quote": "kumbhakarṇāya tu varaṃ prayacchantam ariṃdama prajāpatiṃ surāḥ sarve vākyaṃ prāñjalayo 'bruvan", "category": "Epic, Ramayana", "book": "Ramayana", "position": "Kanda 7, Sarga 010, Verse 031"}
{"quote": "na tāvat kumbhakarṇāya pradātavyo varas tvayā jānīṣe hi yathā lokāṃs trāsayaty eṣa durmatiḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 032"}
{"quote": "nandane 'psarasaḥ sapta mahendrānucarā daśa anena bhakṣitā brahman ṛṣayo mānuṣās tathā", "category": "Epic, Ramayana", "book": "Ramayana", "position": "Kanda 7, Sarga 010, Verse 033"}
{"quote": "varavyājena moho 'smai dīyatām amitaprabha lokānāṃ svasti caiva syād bhaved asya ca saṃnatiḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 034"}
{"quote": "evam uktaḥ surair brahmācintayat padmasaṃbhavaḥ cintitā copatasthe 'sya pārśvaṃ devī sarasvatī", "category": "Epic, Ramayana", "book": "Ramayana", "position": "Kanda 7, Sarga 010, Verse 035"}
{"quote": "prāñjaliḥ sā tu parśvasthā prāha vākyaṃ sarasvatī iyam asmy āgatā devakiṃ kāryaṃ karavāṇy aham", "category": "Epic, Ramayana", "book": "Ramayana", "position": "Kanda 7, Sarga 010, Verse 036"}
{"quote": "prajāpatis tu tāṃ prāptāṃ prāha vākyaṃ sarasvatīm vāṇi tvaṃ rākṣasendrasya bhava yā devatepsitā", "category": "Epic, Ramayana", "book": "Ramayana", "position": "Kanda 7, Sarga 010, Verse 037"}
{"quote": "tathety uktvā praviṣṭā sā prajāpatir athābravīt kumbhakarṇa mahābāho varaṃ varaya yo mataḥ", "category": "Epic, Ramayana", "book": "Ramayana", "position": "Kanda 7, Sarga 010, Verse 038"}
{"quote": "kumbhakarṇas tu tad vākyaṃ śrutvā vacanam abravīt svaptuṃ varṣāṇy anekāni devadeva mamepsitam", "category": "Epic, Ramayana", "book": "Ramayana", "position": "Kanda 7, Sarga 010, Verse 039"}
{"quote": "evam astv iti taṃ coktvā saha devaiḥ pitāmahaḥ devī sarasvatī caiva muktvā taṃ prayayau divam", "category": "Epic, Ramayana", "book": "Ramayana", "position": "Kanda 7, Sarga 010, Verse 040"}
{"quote": "kumbhakarṇas tu duṣṭātmā cintayām āsa duḥkhitaḥ kīrdṛśaṃ kiṃ nv idaṃ vākyaṃ mamādya vadanāc cyutam", "category": "Epic, Ramayana", "book": "Ramayana", "position": "Kanda 7, Sarga 010, Verse 041"}
{"quote": "evaṃ labdhavarāḥ sarve bhrātaro dīptatejasaḥ śleṣmātakavanaṃ gatvā tatra te nyavasan sukham", "category": "Epic, Ramayana", "book": "Ramayana", "position": "Kanda 7, Sarga 010, Verse 042"}
{"quote": "sumālī varalabdhāṃs tu jñātvā tān vai niśācarān udatiṣṭhad bhayaṃ tyaktvā sānugaḥ sa rasātalāt", "category": "Epic, Ramayana", "book": "Ramayana", "position": "Kanda 7, Sarga 011, Verse 001"}
{"quote": "mārīcaś ca prahastaś ca virūpākṣo mahodaraḥ udatiṣṭhan susaṃrabdhāḥ sacivās tasya rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 002"}
{"quote": "sumālī caiva taiḥ sarvair vṛto rākṣasapuṃgavaiḥ abhigamya daśagrīvaṃ pariṣvajyedam abravīt", "category": "Epic, Ramayana", "book": "Ramayana", "position": "Kanda 7, Sarga 011, Verse 003"}
{"quote": "diṣṭyā te putrasaṃprāptaś cintito 'yaṃ manorathaḥ yas tvaṃ tribhuvaṇaśreṣṭhāl labdhavān varam īdṛśam", "category": "Epic, Ramayana", "book": "Ramayana", "position": "Kanda 7, Sarga 011, Verse 004"}
{"quote": "yatkṛte ca vayaṃ laṅkāṃ tyaktvā yātā rasātalam tad gataṃ no mahābāho mahad viṣṇukṛtaṃ bhayam", "category": "Epic, Ramayana", "book": "Ramayana", "position": "Kanda 7, Sarga 011, Verse 005"}
{"quote": "asakṛt tena bhagnā hi parityajya svam ālayam vidrutāḥ sahitāḥ sarve praviṣṭāḥ sma rasātalam", "category": "Epic, Ramayana", "book": "Ramayana", "position": "Kanda 7, Sarga 011, Verse 006"}
{"quote": "asmadīyā ca laṅkeyaṃ nagarī rākṣasoṣitā niveśitā tava bhrātrā dhanādhyakṣeṇa dhīmatā", "category": "Epic, Ramayana", "book": "Ramayana", "position": "Kanda 7, Sarga 011, Verse 007"}
{"quote": "yadi nāmātra śakyaṃ syāt sāmnā dānena vānagha tarasā vā mahābāho pratyānetuṃ kṛtaṃ bhavet", "category": "Epic, Ramayana", "book": "Ramayana", "position": "Kanda 7, Sarga 011, Verse 008"}
{"quote": "tvaṃ ca laṅkeśvaras tāta bhaviṣyasi na saṃśayaḥ sarveṣāṃ naḥ prabhuś caiva bhaviṣyasi mahābala", "category": "Epic, Ramayana", "book": "Ramayana", "position": "Kanda 7, Sarga 011, Verse 009"}
{"quote": "athābravīd daśagrīvo mātāmaham upasthitam vitteśo gurur asmākaṃ nārhasy evaṃ prabhāṣitum", "category": "Epic, Ramayana", "book": "Ramayana", "position": "Kanda 7, Sarga 011, Verse 010"}
{"quote": "uktavantaṃ tathā vākyaṃ daśagrīvaṃ niśācaraḥ prahastaḥ praśritaṃ vākyam idam āha sakāraṇam", "category": "Epic, Ramayana", "book": "Ramayana", "position": "Kanda 7, Sarga 011, Verse 011"}
{"quote": "daśagrīva mahābāho nārhas tvaṃ vaktum īdṛśam saubhrātraṃ nāsti śūrāṇāṃ śṛṇu cedaṃ vaco mama", "category": "Epic, Ramayana", "book": "Ramayana", "position": "Kanda 7, Sarga 011, Verse 012"}
{"quote": "aditiś ca ditiś caiva bhaginyau sahite kila bhārye paramarūpiṇyau kaśyapasya prajāpateḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 013"}
{"quote": "aditir janayām āsa devāṃs tribhuvaṇeśvarān ditis tv ajanayad daityān kaśyapasyātmasaṃbhavān", "category": "Epic, Ramayana", "book": "Ramayana", "position": "Kanda 7, Sarga 011, Verse 014"}
{"quote": "daityānāṃ kila dharmajña pureyaṃ savanārṇavā saparvatā mahī vīra te 'bhavan prabhaviṣṇavaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 015"}
{"quote": "nihatya tāṃs tu samare viṣṇunā prabhaviṣṇunā devānāṃ vaśam ānītaṃ trailokyam idam avyayam", "category": "Epic, Ramayana", "book": "Ramayana", "position": "Kanda 7, Sarga 011, Verse 016"}
{"quote": "naitad eko bhavān eva kariṣyati viparyayam surair ācaritaṃ pūrvaṃ kuruṣvaitad vaco mama", "category": "Epic, Ramayana", "book": "Ramayana", "position": "Kanda 7, Sarga 011, Verse 017"}
{"quote": "evam ukto daśagrīvaḥ prahastena durātmanā cintayitvā muhūrtaṃ vai bāḍham ity eva so 'bravīt", "category": "Epic, Ramayana", "book": "Ramayana", "position": "Kanda 7, Sarga 011, Verse 018"}
{"quote": "sa tu tenaiva harṣeṇa tasminn ahani vīryavān vanaṃ gato daśagrīvaḥ saha taiḥ kṣaṇadācaraiḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 019"}
{"quote": "trikūṭasthaḥ sa tu tadā daśagrīvo niśācaraḥ preṣayām āsa dautyena prahastaṃ vākyakovidam", "category": "Epic, Ramayana", "book": "Ramayana", "position": "Kanda 7, Sarga 011, Verse 020"}
{"quote": "prahasta śīghraṃ gatvā tvaṃ brūhi nairṛtapuṃgavam vacanān mama vitteśaṃ sāmapūrvam idaṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 021"}
{"quote": "iyaṃ laṅkā purī rājan rākṣasānāṃ mahātmanām tvayā niveśitā saumya naitad yuktaṃ tavānagha", "category": "Epic, Ramayana", "book": "Ramayana", "position": "Kanda 7, Sarga 011, Verse 022"}
{"quote": "tad bhavān yadi sāmnaitāṃ dadyād atulavikrama kṛtā bhaven mama prītir dharmaś caivānupālitaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 023"}
{"quote": "ity uktaḥ sa tadā gatvā prahasto vākyakovidaḥ daśagrīvavacaḥ sarvaṃ vitteśāya nyavedayat", "category": "Epic, Ramayana", "book": "Ramayana", "position": "Kanda 7, Sarga 011, Verse 024"}
{"quote": "prahastād api saṃśrutya devo vaiśravaṇo vacaḥ pratyuvāca prahastaṃ taṃ vākyaṃ vākyaviśāradaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 025"}
{"quote": "brūhi gaccha daśagrīvaṃ purī rājyaṃ ca yan mama tavāpy etan mahābāho bhuṅkṣvaitad dhatakaṇṭakam", "category": "Epic, Ramayana", "book": "Ramayana", "position": "Kanda 7, Sarga 011, Verse 026"}
{"quote": "sarvaṃ kartāsmi bhadraṃ te rākṣaseśa vaco 'cirāt kiṃ tu tāvat pratīkṣasva pitur yāvan nivedaye", "category": "Epic, Ramayana", "book": "Ramayana", "position": "Kanda 7, Sarga 011, Verse 027"}
{"quote": "evam uktvā dhanādhyakṣo jagāma pitur antikam abhivādya guruṃ prāha rāvaṇasya yadīpsitam", "category": "Epic, Ramayana", "book": "Ramayana", "position": "Kanda 7, Sarga 011, Verse 028"}
{"quote": "eṣa tāta daśagrīvo dūtaṃ preṣitavān mama dīyatāṃ nagarī laṅkā pūrvaṃ rakṣogaṇoṣitā mayātra yad anuṣṭheyaṃ tan mamācakṣva suvrata", "category": "Epic, Ramayana", "book": "Ramayana", "position": "Kanda 7, Sarga 011, Verse 029"}
{"quote": "brahmarṣis tv evam ukto 'sau viśravā munipuṃgavaḥ uvāca dhanadaṃ vākyaṃ śṛṇu putra vaco mama", "category": "Epic, Ramayana", "book": "Ramayana", "position": "Kanda 7, Sarga 011, Verse 030"}
{"quote": "daśagrīvo mahābāhur uktavān mama saṃnidhau mayā nirbhartsitaś cāsīd bahudhoktaḥ sudurmatiḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 031"}
{"quote": "sa krodhena mayā cokto dhvaṃsasveti punaḥ punaḥ śreyo'bhiyuktaṃ dharmyaṃ ca śṛṇu putra vaco mama", "category": "Epic, Ramayana", "book": "Ramayana", "position": "Kanda 7, Sarga 011, Verse 032"}
{"quote": "varapradānasaṃmūḍho mānyāmānyaṃ sudurmatiḥ na vetti mama śāpāc ca prakṛtiṃ dāruṇāṃ gataḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 033"}
{"quote": "tasmād gaccha mahābāho kailāsaṃ dharaṇīdharam niveśaya nivāsārthaṃ tyaja laṅkāṃ sahānugaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 034"}
{"quote": "tatra mandākinī ramyā nadīnāṃ pravarā nadī kāñcanaiḥ sūryasaṃkāśaiḥ paṅkajaiḥ saṃvṛtodakā", "category": "Epic, Ramayana", "book": "Ramayana", "position": "Kanda 7, Sarga 011, Verse 035"}
{"quote": "na hi kṣamaṃ tvayā tena vairaṃ dhanadarakṣasā jānīṣe hi yathānena labdhaḥ paramako varaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 036"}
{"quote": "evam ukto gṛhītvā tu tad vacaḥ pitṛgauravāt sadāra pauraḥ sāmātyaḥ savāhanadhano gataḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 037"}
{"quote": "prahastas tu daśagrīvaṃ gatvā sarvaṃ nyavedayat śūnyā sā nagarī laṅkā triṃśadyojanam āyatā praviśya tāṃ sahāsmābhiḥ svadharmaṃ tatra pālaya", "category": "Epic, Ramayana", "book": "Ramayana", "position": "Kanda 7, Sarga 011, Verse 038"}
{"quote": "evam uktaḥ prahastena rāvaṇo rākṣasas tadā viveśa nagarīṃ laṅkāṃ sabhrātā sabalānugaḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 039"}
{"quote": "sa cābhiṣiktaḥ kṣaṇadācarais tadā niveśayām āsa purīṃ daśānanaḥ nikāmapūrṇā ca babhūva sā purī niśācarair nīlabalāhakopamaiḥ", "category": "Epic, Ramayana", "book": "Ramayana", "position": "Kanda 7, Sarga 011, Verse 040"}
{"quote": "dhaneśvaras tv atha pitṛvākyagauravān nyaveśayac chaśivimale girau purīm svalaṃkṛtair bhavanavarair vibhūṣitāṃ puraṃdarasyeva tadāmarāvatīm", "category": "Epic, Ramayana", "book": "Ramayana", "position": "Kanda 7, Sarga 011, Verse 041"}
{"quote": "rākṣasendro 'bhiṣiktas tu bhrātṛbhyāṃ sahitas tadā tataḥ pradānaṃ rākṣasyā bhaginyāḥ samacintayat", "category": "Epic, Ramayana", "book": "Ramayana", "position": "Kanda 7, Sarga 012, Verse 001"}
{"quote": "dadau tāṃ kālakeyāya dānavendrāya rākṣasīm svasāṃ śūrpaṇakhāṃ nāma vidyujjihvāya nāmataḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 002"}
{"quote": "atha dattvā svasāraṃ sa mṛgayāṃ paryaṭan nṛpaḥ tatrāpaśyat tato rāma mayaṃ nāma diteḥ sutam", "category": "Epic, Ramayana", "book": "Ramayana", "position": "Kanda 7, Sarga 012, Verse 003"}
{"quote": "kanyāsahāyaṃ taṃ dṛṣṭvā daśagrīvo niśācaraḥ apṛcchat ko bhavan eko nirmanuṣya mṛge vane", "category": "Epic, Ramayana", "book": "Ramayana", "position": "Kanda 7, Sarga 012, Verse 004"}
{"quote": "mayas tv athābravīd rāma pṛcchantaṃ taṃ niśācaram śrūyatāṃ sarvam ākhyāsye yathāvṛttam idaṃ mama", "category": "Epic, Ramayana", "book": "Ramayana", "position": "Kanda 7, Sarga 012, Verse 005"}
{"quote": "hemā nāmāpsarās tāta śrutapūrvā yadi tvayā daivatair mama sā dattā paulomīva śatakratoḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 006"}
{"quote": "tasyāṃ saktamanās tāta pañcavarṣaśatāny aham sā ca daivata kāryeṇa gatā varṣaṃ caturdaśam", "category": "Epic, Ramayana", "book": "Ramayana", "position": "Kanda 7, Sarga 012, Verse 007"}
{"quote": "tasyāḥ kṛte ca hemāyāḥ sarvaṃ hemapuraṃ mayā vajravaidūryacitraṃ ca māyayā nirmitaṃ tadā", "category": "Epic, Ramayana", "book": "Ramayana", "position": "Kanda 7, Sarga 012, Verse 008"}
{"quote": "tatrāham aratiṃ vindaṃs tayā hīnaḥ suduḥkhitaḥ tasmāt purād duhitaraṃ gṛhītvā vanam āgataḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 009"}
{"quote": "iyaṃ mamātmajā rājaṃs tasyāḥ kukṣau vivardhitā bhartāram anayā sārdham asyāḥ prāpto 'smi mārgitum", "category": "Epic, Ramayana", "book": "Ramayana", "position": "Kanda 7, Sarga 012, Verse 010"}
{"quote": "kanyāpitṛtvaṃ duḥkhaṃ hi narāṇāṃ mānakāṅkṣiṇām kanyā hi dve kule nityaṃ saṃśaye sthāpya tiṣṭhati", "category": "Epic, Ramayana", "book": "Ramayana", "position": "Kanda 7, Sarga 012, Verse 011"}
{"quote": "dvau sutau tu mama tv asyāṃ bhāryāyāṃ saṃbabhūvatuḥ māyāvī prathamas tāta dundubhis tadanantaram", "category": "Epic, Ramayana", "book": "Ramayana", "position": "Kanda 7, Sarga 012, Verse 012"}
{"quote": "etat te sarvam ākhyātaṃ yāthātathyena pṛcchataḥ tvām idānīṃ kathaṃ tāta jānīyāṃ ko bhavān iti", "category": "Epic, Ramayana", "book": "Ramayana", "position": "Kanda 7, Sarga 012, Verse 013"}
{"quote": "evam ukto rākṣasendro vinītam idam abravīt ahaṃ paulastya tanayo daśagrīvaś ca nāmataḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 014"}
{"quote": "brahmarṣes taṃ sutaṃ jñātvā mayo harṣam upāgataḥ dātuṃ duhitaraṃ tasya rocayām āsa tatra vai", "category": "Epic, Ramayana", "book": "Ramayana", "position": "Kanda 7, Sarga 012, Verse 015"}
{"quote": "prahasan prāha daityendro rākṣasendram idaṃ vacaḥ iyaṃ mamātmajā rājan hemayāpsarasā dhṛtā kanyā mandodarī nāma patnyarthaṃ pratigṛhyatām", "category": "Epic, Ramayana", "book": "Ramayana", "position": "Kanda 7, Sarga 012, Verse 016"}
{"quote": "bāḍham ity eva taṃ rāma daśagrīvo 'bhyabhāṣata prajvālya tatra caivāgnim akarot pāṇisaṃgraham", "category": "Epic, Ramayana", "book": "Ramayana", "position": "Kanda 7, Sarga 012, Verse 017"}
{"quote": "na hi tasya mayo rāma śāpābhijñas tapodhanāt viditvā tena sā dattā tasya paitāmahaṃ kulam", "category": "Epic, Ramayana", "book": "Ramayana", "position": "Kanda 7, Sarga 012, Verse 018"}
{"quote": "amoghāṃ tasya śaktiṃ ca pradadau paramādbhutām pareṇa tapasā labdhāṃ jaghnivāṃl lakṣmaṇaṃ yayā", "category": "Epic, Ramayana", "book": "Ramayana", "position": "Kanda 7, Sarga 012, Verse 019"}
{"quote": "evaṃ sa kṛtadāro vai laṅkāyām īśvaraḥ prabhuḥ gatvā tu nagaraṃ bhārye bhrātṛbhyāṃ samudāvahat", "category": "Epic, Ramayana", "book": "Ramayana", "position": "Kanda 7, Sarga 012, Verse 020"}
{"quote": "vairocanasya dauhitrīṃ vajrajvāleti nāmataḥ tāṃ bhāryāṃ kumbhakarṇasya rāvaṇaḥ samudāvahat", "category": "Epic, Ramayana", "book": "Ramayana", "position": "Kanda 7, Sarga 012, Verse 021"}
{"quote": "gandharvarājasya sutāṃ śailūṣasya mahātmana saramā nāma dharmajño lebhe bhāryāṃ vibhīṣaṇaḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 022"}
{"quote": "tīre tu sarasaḥ sā vai saṃjajñe mānasasya ca mānasaṃ ca saras tāta vavṛdhe jaladāgame", "category": "Epic, Ramayana", "book": "Ramayana", "position": "Kanda 7, Sarga 012, Verse 023"}
{"quote": "mātrā tu tasyāḥ kanyāyāḥ snehanākranditaṃ vacaḥ saro mā vardhatety uktaṃ tataḥ sā saramābhavat", "category": "Epic, Ramayana", "book": "Ramayana", "position": "Kanda 7, Sarga 012, Verse 024"}
{"quote": "evaṃ te kṛtadārā vai remire tatra rākṣasāḥ svāṃ svāṃ bhāryām upādāya gandharvā iva nandane", "category": "Epic, Ramayana", "book": "Ramayana", "position": "Kanda 7, Sarga 012, Verse 025"}
{"quote": "tato mandodarī putraṃ meghanādam asūyata sa eṣa indrajin nāma yuṣmābhir abhidhīyate", "category": "Epic, Ramayana", "book": "Ramayana", "position": "Kanda 7, Sarga 012, Verse 026"}
{"quote": "jātamātreṇa hi purā tena rākṣasasūnunā rudatā sumahān mukto nādo jaladharopamaḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 027"}
{"quote": "jaḍīkṛtāyāṃ laṅkāyāṃ tena nādena tasya vai pitā tasyākaron nāma meghanāda iti svayam", "category": "Epic, Ramayana", "book": "Ramayana", "position": "Kanda 7, Sarga 012, Verse 028"}
{"quote": "so 'vardhata tadā rāma rāvaṇāntaḥpure śubhe rakṣyamāṇo varastrībhiś channaḥ kāṣṭhair ivānalaḥ", "category": "Epic, Ramayana", "book": "Ramayana", "position": "Kanda 7, Sarga 012, Verse 029"}
{"quote": "atha lokeśvarotsṛṣṭā tatra kālena kena cit nidrā samabhavat tīvrā kumbhakarṇasya rūpiṇī", "category": "Epic, Ramayana", "book": "Ramayana", "position": "Kanda 7, Sarga 013, Verse 001"}
{"quote": "tato bhrātaram āsīnaṃ kumbhakarṇo 'bravīd vacaḥ nidrā māṃ bādhate rājan kārayasva mamālayam", "category": "Epic, Ramayana", "book": "Ramayana", "position": "Kanda 7, Sarga 013, Verse 002"}
{"quote": "viniyuktās tato rājñā śilpino viśvakarmavat akurvan kumbhakarṇasya kailāsasamam ālayam", "category": "Epic, Ramayana", "book": "Ramayana", "position": "Kanda 7, Sarga 013, Verse 003"}
{"quote": "vistīrṇaṃ yojanaṃ śubhraṃ tato dviguṇam āyatam darśanīyaṃ nirābādhaṃ kumbhakarṇasya cakrire", "category": "Epic, Ramayana", "book": "Ramayana", "position": "Kanda 7, Sarga 013, Verse 004"}
{"quote": "sphāṭikaiḥ kāñcanaiś citraiḥ stambhaiḥ sarvatra śobhitam vaidūryakṛtaśobhaṃ ca kiṅkiṇījālakaṃ tathā", "category": "Epic, Ramayana", "book": "Ramayana", "position": "Kanda 7, Sarga 013, Verse 005"}
{"quote": "dantatoraṇavinyastaṃ vajrasphaṭikavedikam sarvartusukhadaṃ nityaṃ meroḥ puṇyāṃ guhām iva", "category": "Epic, Ramayana", "book": "Ramayana", "position": "Kanda 7, Sarga 013, Verse 006"}
{"quote": "tatra nidrāṃ samāviṣṭaḥ kumbhakarṇo niśācaraḥ bahūny abdasahasrāṇi śayāno nāvabudhyate", "category": "Epic, Ramayana", "book": "Ramayana", "position": "Kanda 7, Sarga 013, Verse 007"}
{"quote": "nidrābhibhūte tu tadā kumbhakarṇe daśānanaḥ devarṣiyakṣagandharvān bādhate sma sa nityaśaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 008"}
{"quote": "udyānāni vicitrāṇi nandanādīni yāni ca tāni gatvā susaṃkruddho bhinatti sma daśānanaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 009"}
{"quote": "nadīṃ gaja iva krīḍan vṛkṣān vāyur iva kṣipan nagān vajra iva sṛṣṭo vidhvaṃsayati nityaśaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 010"}
{"quote": "tathā vṛttaṃ tu vijñāya daśagrīvaṃ dhaneśvaraḥ kulānurūpaṃ dharmajña vṛttaṃ saṃsmṛtya cātmanaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 011"}
{"quote": "saubhrātradarśanārthaṃ tu dūtaṃ vaiśvaraṇas tadā laṅkāṃ saṃpreṣayām āsa daśagrīvasya vai hitam", "category": "Epic, Ramayana", "book": "Ramayana", "position": "Kanda 7, Sarga 013, Verse 012"}
{"quote": "sa gatvā nagarīṃ laṅkām āsasāda vibhīṣaṇam mānitas tena dharmeṇa pṛṣṭhaś cāgamanaṃ prati", "category": "Epic, Ramayana", "book": "Ramayana", "position": "Kanda 7, Sarga 013, Verse 013"}
{"quote": "pṛṣṭvā ca kuśalaṃ rājño jñātīn api ca bāndhavān sabhāyāṃ darśayām āsa tam āsīnaṃ daśānanam", "category": "Epic, Ramayana", "book": "Ramayana", "position": "Kanda 7, Sarga 013, Verse 014"}
{"quote": "sa dṛṣṭvā tatra rājānaṃ dīpyamānaṃ svatejasā jayena cābhisaṃpūjya tūṣṇīm āsīn muhūrtakam", "category": "Epic, Ramayana", "book": "Ramayana", "position": "Kanda 7, Sarga 013, Verse 015"}
{"quote": "tasyopanīte paryaṅke varāstaraṇasaṃvṛte upaviśya daśagrīvaṃ dūto vākyam athābravīt", "category": "Epic, Ramayana", "book": "Ramayana", "position": "Kanda 7, Sarga 013, Verse 016"}
{"quote": "rājan vadāmi te sarvaṃ bhrātā tava yad abravīt ubhayoḥ sadṛśaṃ saumya vṛttasya ca kulasya ca", "category": "Epic, Ramayana", "book": "Ramayana", "position": "Kanda 7, Sarga 013, Verse 017"}
{"quote": "sādhu paryāptam etāvat kṛtaś cāritrasaṃgrahaḥ sādhu dharme vyavasthānaṃ kriyatāṃ yadi śakyate", "category": "Epic, Ramayana", "book": "Ramayana", "position": "Kanda 7, Sarga 013, Verse 018"}
{"quote": "dṛṣṭaṃ me nandanaṃ bhagnam ṛṣayo nihatāḥ śrutāḥ devānāṃ tu samudyogas tvatto rājañ śrutaś ca me", "category": "Epic, Ramayana", "book": "Ramayana", "position": "Kanda 7, Sarga 013, Verse 019"}
{"quote": "nirākṛtaś ca bahuśas tvayāhaṃ rākṣasādhipa aparāddhā hi bālyāc ca rakṣaṇīyāḥ svabāndhavāḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 020"}
{"quote": "ahaṃ tu himavatpṛṣṭhaṃ gato dharmam upāsitum raudraṃ vrataṃ samāsthāya niyato niyatendriyaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 021"}
{"quote": "tatra devo mayā dṛṣṭaḥ saha devyomayā prabhuḥ savyaṃ cakṣur mayā caiva tatra devyāṃ nipātitam", "category": "Epic, Ramayana", "book": "Ramayana", "position": "Kanda 7, Sarga 013, Verse 022"}
{"quote": "kā nv iyaṃ syād iti śubhā na khalv anyena hetunā rūpaṃ hy anupamaṃ kṛtvā tatra krīḍati pārvatī", "category": "Epic, Ramayana", "book": "Ramayana", "position": "Kanda 7, Sarga 013, Verse 023"}
{"quote": "tato devyāḥ prabhāvena dagdhaṃ savyaṃ mamekṣaṇam reṇudhvastam iva jyotiḥ piṅgalatvam upāgatam", "category": "Epic, Ramayana", "book": "Ramayana", "position": "Kanda 7, Sarga 013, Verse 024"}
{"quote": "tato 'ham anyad vistīrṇaṃ gatvā tasya gires taṭam pūrṇaṃ varṣaśatāny aṣṭau samavāpa mahāvratam", "category": "Epic, Ramayana", "book": "Ramayana", "position": "Kanda 7, Sarga 013, Verse 025"}
{"quote": "samāpte niyame tasmiṃs tatra devo maheśvaraḥ prītaḥ prītena manasā prāha vākyam idaṃ prabhuḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 026"}
{"quote": "prīto 'smi tava dharmajña tapasānena suvrata mayā caitad vrataṃ cīrṇaṃ tvayā caiva dhanādhipa", "category": "Epic, Ramayana", "book": "Ramayana", "position": "Kanda 7, Sarga 013, Verse 027"}
{"quote": "tṛtīyaḥ puruṣo nāsti yaś cared vratam īdṛśam vrataṃ suduścaraṃ hy etan mayaivotpāditaṃ purā", "category": "Epic, Ramayana", "book": "Ramayana", "position": "Kanda 7, Sarga 013, Verse 028"}
{"quote": "tat sakhitvaṃ mayā sārdhaṃ rocayasva dhaneśvara tapasā nirjitatvād dhi sakhā bhava mamānagha", "category": "Epic, Ramayana", "book": "Ramayana", "position": "Kanda 7, Sarga 013, Verse 029"}
{"quote": "devyā dagdhaṃ prabhāvena yac ca sāvyaṃ tavekṣaṇam ekākṣi piṅgalety eva nāma sthāsyati śāśvatam", "category": "Epic, Ramayana", "book": "Ramayana", "position": "Kanda 7, Sarga 013, Verse 030"}
{"quote": "evaṃ tena sakhitvaṃ ca prāpyānujñāṃ ca śaṃkarāt āgamya ca śruto 'yaṃ me tava pāpaviniścayaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 031"}
{"quote": "tadadharmiṣṭhasaṃyogān nivarta kuladūṣaṇa cintyate hi vadhopāyaḥ sarṣisaṃghaiḥ surais tava", "category": "Epic, Ramayana", "book": "Ramayana", "position": "Kanda 7, Sarga 013, Verse 032"}
{"quote": "evam ukto daśagrīvaḥ kruddhaḥ saṃraktalocanaḥ hastān dantāṃś a saṃpīḍya vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 013, Verse 033"}
{"quote": "vijñātaṃ te mayā dūta vākyaṃ yat tvaṃ prabhāṣase naiva tvam asi naivāsau bhrātrā yenāsi preṣitaḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 034"}
{"quote": "hitaṃ na sa mamaitad dhi bravīti dhanarakṣakaḥ maheśvarasakhitvaṃ tu mūḍha śrāvayase kila", "category": "Epic, Ramayana", "book": "Ramayana", "position": "Kanda 7, Sarga 013, Verse 035"}
{"quote": "na hantavyo gurur jyeṣṭho mamāyam iti manyate tasya tv idānīṃ śrutvā me vākyam eṣā kṛtā matiḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 036"}
{"quote": "trīṃl lokān api jeṣyāmi bāhuvīryam upāśritaḥ etan muhūrtam eṣo 'haṃ tasyaikasya kṛte ca vai caturo lokapālāṃs tān nayiṣyāmi yamakṣayam", "category": "Epic, Ramayana", "book": "Ramayana", "position": "Kanda 7, Sarga 013, Verse 037"}
{"quote": "evam uktvā tu laṅkeśo dūtaṃ khaḍgena jaghnivān dadau bhakṣayituṃ hy enaṃ rākṣasānāṃ durātmanām", "category": "Epic, Ramayana", "book": "Ramayana", "position": "Kanda 7, Sarga 013, Verse 038"}
{"quote": "tataḥ kṛtasvastyayano ratham āruhya rāvaṇaḥ trailokyavijayākāṅkṣī yayau tatra dhaneśvaraḥ", "category": "Epic, Ramayana", "book": "Ramayana", "position": "Kanda 7, Sarga 013, Verse 039"}
{"quote": "tataḥ sa sacivaiḥ sārdhaṃ ṣaḍbhir nityaṃ balotkaṭaiḥ mahodaraprahastābhyāṃ mārīcaśukasāraṇaiḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 001"}
{"quote": "dhūmrākṣeṇa ca vīreṇa nityaṃ samaragṛdhnunā vṛtaḥ saṃprayayau śrīmān krodhāl lokān dahann iva", "category": "Epic, Ramayana", "book": "Ramayana", "position": "Kanda 7, Sarga 014, Verse 002"}
{"quote": "purāṇi sa nadīḥ śailān vanāny upavanāni ca atikramya muhūrtena kailāsaṃ girim āviśat", "category": "Epic, Ramayana", "book": "Ramayana", "position": "Kanda 7, Sarga 014, Verse 003"}
{"quote": "taṃ niviṣṭaṃ girau tasmin rākṣasendraṃ niśamya tu rājño bhrātāyam ity uktvā gatā yatra dhaneśvaraḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 004"}
{"quote": "gatvā tu sarvam ācakhyur bhrātus tasya viniścayam anujñātā yayuś caiva yuddhāya dhanadena te", "category": "Epic, Ramayana", "book": "Ramayana", "position": "Kanda 7, Sarga 014, Verse 005"}
{"quote": "tato balasya saṃkṣobhaḥ sāgarasyeva vardhataḥ abhūn nairṛtarājasya giriṃ saṃcālayann iva", "category": "Epic, Ramayana", "book": "Ramayana", "position": "Kanda 7, Sarga 014, Verse 006"}
{"quote": "tato yuddhaṃ samabhavad yakṣarākṣasasaṃkulam vyathitāś cābhavaṃs tatra sacivās tasya rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 007"}
{"quote": "taṃ dṛṣṭvā tādṛśaṃ sainyaṃ daśagrīvo niśācaraḥ harṣān nādaṃ tataḥ kṛtvā roṣāt samabhivartata", "category": "Epic, Ramayana", "book": "Ramayana", "position": "Kanda 7, Sarga 014, Verse 008"}
{"quote": "ye tu te rākṣasendrasya sacivā ghoravikramaḥ te sahasraṃ sahasrāṇām ekaikaṃ samayodhayan", "category": "Epic, Ramayana", "book": "Ramayana", "position": "Kanda 7, Sarga 014, Verse 009"}
{"quote": "tato gadābhiḥ parighair asibhiḥ śaktitomaraiḥ vadhyamāno daśagrīvas tat sainyaṃ samagāhata", "category": "Epic, Ramayana", "book": "Ramayana", "position": "Kanda 7, Sarga 014, Verse 010"}
{"quote": "tair nirucchvāsavat tatra vadhyamāno daśānanaḥ varṣamāṇair iva ghanair yakṣendraiḥ saṃnirudhyata", "category": "Epic, Ramayana", "book": "Ramayana", "position": "Kanda 7, Sarga 014, Verse 011"}
{"quote": "sa durātmā samudyamya kāladaṇḍopamāṃ gadām praviveśa tataḥ sainyaṃ nayan yakṣān yamakṣayam", "category": "Epic, Ramayana", "book": "Ramayana", "position": "Kanda 7, Sarga 014, Verse 012"}
{"quote": "sa kakṣam iva vistīrṇaṃ śuṣkendhanasamākulam vātenāgnir ivāyatto 'dahat sainyaṃ sudāruṇam", "category": "Epic, Ramayana", "book": "Ramayana", "position": "Kanda 7, Sarga 014, Verse 013"}
{"quote": "tais tu tasya mṛdhe 'mātyair mahodaraśukādibhiḥ alpāvaśiṣṭās te yakṣāḥ kṛtā vātair ivāmbudāḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 014"}
{"quote": "ke cit tv āyudhabhagnāṅgāḥ patitāḥ samarakṣitau oṣṭhān svadaśanais tīkṣṇair daṃśanto bhuvi pātitāḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 015"}
{"quote": "bhayād anyonyam āliṅgya bhraṣṭaśastrā raṇājire niṣedus te tadā yakṣāḥ kūlā jalahatā iva", "category": "Epic, Ramayana", "book": "Ramayana", "position": "Kanda 7, Sarga 014, Verse 016"}
{"quote": "hatānāṃ svargasaṃsthānāṃ yudhyatāṃ pṛthivītale prekṣatām ṛṣisaṃghānāṃ na babhūvāntaraṃ divi", "category": "Epic, Ramayana", "book": "Ramayana", "position": "Kanda 7, Sarga 014, Verse 017"}
{"quote": "etasminn antare rāma vistīrṇabalavāhanaḥ agamat sumahān yakṣo nāmnā saṃyodhakaṇṭakaḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 018"}
{"quote": "tena yakṣeṇa mārīco viṣṇuneva samāhataḥ patitaḥ pṛthivīṃ bheje kṣīṇapuṇya ivāmbarāt", "category": "Epic, Ramayana", "book": "Ramayana", "position": "Kanda 7, Sarga 014, Verse 019"}
{"quote": "prāptasaṃjño muhūrtena viśramya ca niśācaraḥ taṃ yakṣaṃ yodhayām āsa sa ca bhagnaḥ pradudruve", "category": "Epic, Ramayana", "book": "Ramayana", "position": "Kanda 7, Sarga 014, Verse 020"}
{"quote": "tataḥ kāñcanacitrāṅgaṃ vaidūryarajatokṣitam maryādāṃ dvārapālānāṃ toraṇaṃ tat samāviśat", "category": "Epic, Ramayana", "book": "Ramayana", "position": "Kanda 7, Sarga 014, Verse 021"}
{"quote": "tato rāma daśagrīvaṃ praviśantaṃ niśācaram sūryabhānur iti khyāto dvārapālo nyavārayat", "category": "Epic, Ramayana", "book": "Ramayana", "position": "Kanda 7, Sarga 014, Verse 022"}
{"quote": "tatas toraṇam utpāṭya tena yakṣeṇa tāḍitaḥ rākṣaso yakṣasṛṣṭena toraṇena samāhataḥ na kṣitiṃ prayayau rāma varāt salilayoninaḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 023"}
{"quote": "sa tu tenaiva taṃ yakṣaṃ toraṇena samāhanat nādṛśyata tadā yakṣo bhasma tena kṛtas tu saḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 024"}
{"quote": "tataḥ pradudruvuḥ sarve yakṣā dṛṣṭvā parākramam tato nadīr guhāś caiva viviśur bhayapīḍitāḥ", "category": "Epic, Ramayana", "book": "Ramayana", "position": "Kanda 7, Sarga 014, Verse 025"}
{"quote": "tatas tān vidrutān dṛṣṭvā yakṣāñ śatasahasraśaḥ svayam eva dhanādhyakṣo nirjagāma raṇaṃ prati", "category": "Epic, Ramayana", "book": "Ramayana", "position": "Kanda 7, Sarga 015, Verse 001"}
{"quote": "tatra māṇicāro nāma yakṣaḥ paramadurjayaḥ vṛto yakṣasahasraiḥ sa caturbhiḥ samayodhayat", "category": "Epic, Ramayana", "book": "Ramayana", "position": "Kanda 7, Sarga 015, Verse 002"}
{"quote": "te gadāmusalaprāsaśaktitomaramudgaraiḥ abhighnanto raṇe yakṣā rākṣasān abhidudruvuḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 003"}
{"quote": "tataḥ prahastena tadā sahasraṃ nihataṃ raṇe mahodareṇa gadayā sahasram aparaṃ hatam", "category": "Epic, Ramayana", "book": "Ramayana", "position": "Kanda 7, Sarga 015, Verse 004"}
{"quote": "kruddhena ca tadā rāma mārīcena durātmanā nimeṣāntaramātreṇa dve sahasre nipātite", "category": "Epic, Ramayana", "book": "Ramayana", "position": "Kanda 7, Sarga 015, Verse 005"}
{"quote": "dhūmrākṣeṇa samāgamya māṇibhadro mahāraṇe musalenorasi krodhāt tāḍito na ca kampitaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 006"}
{"quote": "tato gadāṃ samāvidhya māṇibhadreṇa rākṣasaḥ dhūmrākṣas tāḍito mūrdhni vihvalo nipapāta ha", "category": "Epic, Ramayana", "book": "Ramayana", "position": "Kanda 7, Sarga 015, Verse 007"}
{"quote": "dhūmrākṣaṃ tāḍitaṃ dṛṣṭvā patitaṃ śoṇitokṣitam abhyadhāvat susaṃkruddho māṇibhadraṃ daśānanaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 008"}
{"quote": "taṃ kruddham abhidhāvantaṃ yugāntāgnim ivotthitam śaktibhis tāḍayām āsa tisṛbhir yakṣapuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 009"}
{"quote": "tato rākṣasarājena tāḍito gadayā raṇe tasya tena prahāreṇa mukuṭaḥ pārśvam āgataḥ tadā prabhṛti yakṣo 'sau pārśvamaulir iti smṛtaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 010"}
{"quote": "tasmiṃs tu vimukhe yakṣe māṇibhadre mahātmani saṃnādaḥ sumahān rāma tasmiñ śaile vyavardhata", "category": "Epic, Ramayana", "book": "Ramayana", "position": "Kanda 7, Sarga 015, Verse 011"}
{"quote": "tato dūrāt pradadṛśe dhanādhyakṣo gadādharaḥ śukraproṣṭaḥpadābhyāṃ ca śaṅkhapadmasamāvṛtaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 012"}
{"quote": "sa dṛṣṭvā bhrātaraṃ saṃkhye śāpād vibhraṣṭagauravam uvāca vacanaṃ dhīmān yuktaṃ paitāmahe kule", "category": "Epic, Ramayana", "book": "Ramayana", "position": "Kanda 7, Sarga 015, Verse 013"}
{"quote": "mayā tvaṃ vāryamāṇo 'pi nāvagacchasi durmate paścād asya phalaṃ prāpya jñāsyase nirayaṃ gataḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 014"}
{"quote": "yo hi mohād viṣaṃ pītvā nāvagacchati mānavaḥ pariṇāme sa vi mūḍho jānīte karmaṇaḥ phalam", "category": "Epic, Ramayana", "book": "Ramayana", "position": "Kanda 7, Sarga 015, Verse 015"}
{"quote": "daivatāni hi nandanti dharmayuktena kena cit yena tvam īdṛśaṃ bhāvaṃ nītas tac ca na budhyase", "category": "Epic, Ramayana", "book": "Ramayana", "position": "Kanda 7, Sarga 015, Verse 016"}
{"quote": "yo hi mātṝḥ pitṝn bhrātṝn ācaryāṃś cāvamanyate sa paśyati phalaṃ tasya pretarājavaśaṃ gataḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 017"}
{"quote": "adhruve hi śarīre yo na karoti tapo 'rjanam sa paścāt tapyate mūḍho mṛto dṛṣṭvātmano gatim", "category": "Epic, Ramayana", "book": "Ramayana", "position": "Kanda 7, Sarga 015, Verse 018"}
{"quote": "kasya cin na hi durbudheś chandato jāyate matiḥ yādṛśaṃ kurute karma tādṛśaṃ phalam aśnute", "category": "Epic, Ramayana", "book": "Ramayana", "position": "Kanda 7, Sarga 015, Verse 019"}
{"quote": "buddhiṃ rūpaṃ balaṃ vittaṃ putrān māhātmyam eva ca prapnuvanti narāḥ sarvaṃ svakṛtaiḥ pūrvakarmabhiḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 020"}
{"quote": "evaṃ nirayagāmī tvaṃ yasya te matir īdṛśī na tvāṃ samabhibhāṣiṣye durvṛttasyaiṣa nirṇayaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 021"}
{"quote": "evam uktvā tatas tena tasyāmātyāḥ samāhatāḥ mārīcapramukhāḥ sarve vimukhā vipradudruvuḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 022"}
{"quote": "tatas tena daśagrīvo yakṣendreṇa mahātmanā gadayābhihato mūrdhni na ca sthānād vyakampata", "category": "Epic, Ramayana", "book": "Ramayana", "position": "Kanda 7, Sarga 015, Verse 023"}
{"quote": "tatas tau rāma nighnantāv anyonyaṃ paramāhave na vihvalau na ca śrāntau babhūvatur amarṣaṇaiḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 024"}
{"quote": "āgneyam astraṃ sa tato mumoca dhanado raṇe vāruṇena daśagrīvas tad astraṃ pratyavārayat", "category": "Epic, Ramayana", "book": "Ramayana", "position": "Kanda 7, Sarga 015, Verse 025"}
{"quote": "tato māyāṃ praviṣṭaḥ sa rākṣasīṃ rākṣaseśvaraḥ jaghāna mūrdhni dhanadaṃ vyāvidhya mahatīṃ gadām", "category": "Epic, Ramayana", "book": "Ramayana", "position": "Kanda 7, Sarga 015, Verse 026"}
{"quote": "evaṃ sa tenābhihato vihvalaḥ śoṇitokṣitaḥ kṛttamūla ivāśoko nipapāta dhanādhipaḥ", "category": "Epic, Ramayana", "book": "Ramayana", "position": "Kanda 7, Sarga 015, Verse 027"}
{"quote": "tataḥ padmādibhis tatra nidhibhiḥ sa dhanādhipaḥ nandanaṃ vanam ānīya dhanado śvāsitas tadā", "category": "Epic, Ramayana", "book": "Ramayana", "position": "Kanda 7, Sarga 015, Verse 028"}
{"quote": "tato nirjitya taṃ rāma dhanadaṃ rākṣasādhipaḥ puṣpakaṃ tasya jagrāha vimānaṃ jayalakṣaṇam", "category": "Epic, Ramayana", "book": "Ramayana", "position": "Kanda 7, Sarga 015, Verse 029"}
{"quote": "kāñcanastambhasaṃvītaṃ vaidūryamaṇitoraṇam muktājālapraticchannaṃ sarvakāmaphaladrumam", "category": "Epic, Ramayana", "book": "Ramayana", "position": "Kanda 7, Sarga 015, Verse 030"}
{"quote": "tat tu rājā samāruhya kāmagaṃ vīryanirjitam jitvā vaiśravaṇaṃ devaṃ kailāsād avarohata", "category": "Epic, Ramayana", "book": "Ramayana", "position": "Kanda 7, Sarga 015, Verse 031"}
{"quote": "sa jitvā bhrātaraṃ rāma dhanadaṃ rākṣasādhipaḥ mahāsenaprasūtiṃ tu yayau śaravaṇaṃ tataḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 001"}
{"quote": "athāpaśyad daśagrīvo raukmaṃ śaravaṇaṃ tadā gabhastijālasaṃvītaṃ dvitīyam iva bhāskaram", "category": "Epic, Ramayana", "book": "Ramayana", "position": "Kanda 7, Sarga 016, Verse 002"}
{"quote": "parvataṃ sa samāsādya kiṃ cid ramyavanāntaram apaśyat puṣpakaṃ tatra rāma viṣṭambhitaṃ divi", "category": "Epic, Ramayana", "book": "Ramayana", "position": "Kanda 7, Sarga 016, Verse 003"}
{"quote": "viṣṭabdhaṃ puṣpakaṃ dṛṣṭvā kāmagaṃ hy agamaṃ kṛtam rākṣasaś cintayām āsa sacivais taiḥ samāvṛtaḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 004"}
{"quote": "kim idaṃ yannimittaṃ me na ca gacchati puṣpakam parvatasyoparisthasya kasya karma tv idaṃ bhavet", "category": "Epic, Ramayana", "book": "Ramayana", "position": "Kanda 7, Sarga 016, Verse 005"}
{"quote": "tato 'bravīd daśagrīvaṃ mārīco buddhikovidaḥ naitan niṣkāraṇaṃ rājan puṣpako 'yaṃ na gacchati", "category": "Epic, Ramayana", "book": "Ramayana", "position": "Kanda 7, Sarga 016, Verse 006"}
{"quote": "tataḥ pārśvam upāgamya bhavasyānucaro balī nandīśvara uvācedaṃ rākṣasendram aśaṅkitaḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 007"}
{"quote": "nivartasva daśagrīva śaile krīḍati śaṃkaraḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 008"}
{"quote": "suparṇanāgayakṣāṇāṃ daityadānavarakṣasām prāṇinām eva sarveṣām agamyaḥ parvataḥ kṛtaḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 009"}
{"quote": "sa roṣāt tāmranayanaḥ puṣpakād avaruhya ca ko 'yaṃ śaṃkara ity uktvā śailamūlam upāgamat", "category": "Epic, Ramayana", "book": "Ramayana", "position": "Kanda 7, Sarga 016, Verse 010"}
{"quote": "nandīśvaram athāpaśyad avidūrasthitaṃ prabhum dīptaṃ śūlam avaṣṭabhya dvitīyam iva śaṃkaram", "category": "Epic, Ramayana", "book": "Ramayana", "position": "Kanda 7, Sarga 016, Verse 011"}
{"quote": "sa vānaramukhaṃ dṛṣṭvā tam avajñāya rākṣasaḥ prahāsaṃ mumuce maurkhyāt satoya iva toyadaḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 012"}
{"quote": "saṃkruddho bhagavān nandī śaṃkarasyāparā tanuḥ abravīd rākṣasaṃ tatra daśagrīvam upasthitam", "category": "Epic, Ramayana", "book": "Ramayana", "position": "Kanda 7, Sarga 016, Verse 013"}
{"quote": "yasmād vānaramūrtiṃ māṃ dṛṣṭvā rākṣasadurmate maurkhyāt tvam avajānīṣe parihāsaṃ ca muñcasi", "category": "Epic, Ramayana", "book": "Ramayana", "position": "Kanda 7, Sarga 016, Verse 014"}
{"quote": "tasmān madrūpasaṃyuktā madvīryasamatejasaḥ utpatsyante vadhārthaṃ hi kulasya tava vānarāḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 015"}
{"quote": "kiṃ tv idānīṃ mayā śakyaṃ kartuṃ yat tvāṃ niśācara na hantavyo hatas tvaṃ hi pūrvam eva svakarmabhiḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 016"}
{"quote": "acintayitvā sa tadā nandivākyaṃ niśācaraḥ parvataṃ taṃ samāsādya vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 016, Verse 017"}
{"quote": "puṣpakasya gatiś chinnā yatkṛte mama gacchataḥ tad etac chailam unmūlaṃ karomi tava gopate", "category": "Epic, Ramayana", "book": "Ramayana", "position": "Kanda 7, Sarga 016, Verse 018"}
{"quote": "kena prabhāvena bhavas tatra krīḍati rājavat vijñātavyaṃ na jānīṣe bhayasthānam upasthitam", "category": "Epic, Ramayana", "book": "Ramayana", "position": "Kanda 7, Sarga 016, Verse 019"}
{"quote": "evam uktvā tato rājan bhujān prakṣipya parvate tolayām āsa taṃ śailaṃ samṛgavyālapādapam", "category": "Epic, Ramayana", "book": "Ramayana", "position": "Kanda 7, Sarga 016, Verse 020"}
{"quote": "tato rāma mahādevaḥ prahasan vīkṣya tatkṛtam pādāṅguṣṭhena taṃ śailaṃ pīḍayām āsa līlayā", "category": "Epic, Ramayana", "book": "Ramayana", "position": "Kanda 7, Sarga 016, Verse 021"}
{"quote": "tatas te pīḍitās tasya śailasyādho gatā bhujāḥ vismitāś cābhavaṃs tatra sacivās tasya rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 022"}
{"quote": "rakṣasā tena roṣāc ca bhujānāṃ pīḍanāt tathā mukto virāvaḥ sumahāṃs trailokyaṃ yena pūritam", "category": "Epic, Ramayana", "book": "Ramayana", "position": "Kanda 7, Sarga 016, Verse 023"}
{"quote": "mānuṣāḥ śabdavitrastā menire lokasaṃkṣayam devatāś cāpi saṃkṣubdhāś calitāḥ sveṣu karmasu", "category": "Epic, Ramayana", "book": "Ramayana", "position": "Kanda 7, Sarga 016, Verse 024"}
{"quote": "tataḥ prīto mahādevaḥ śailāgre viṣṭhitas tadā muktvā tasya bhujān rājan prāha vākyaṃ daśānanam", "category": "Epic, Ramayana", "book": "Ramayana", "position": "Kanda 7, Sarga 016, Verse 025"}
{"quote": "prīto 'smi tava vīryāc ca śauṇḍīryāc ca niśācara ravato vedanā muktaḥ svaraḥ paramadāruṇaḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 026"}
{"quote": "yasmāl lokatrayaṃ tv etad rāvitaṃ bhayam āgatam tasmāt tvaṃ rāvaṇo nāma nāmnā tena bhaviṣyasi", "category": "Epic, Ramayana", "book": "Ramayana", "position": "Kanda 7, Sarga 016, Verse 027"}
{"quote": "devatā mānuṣā yakṣā ye cānye jagatītale evaṃ tvām abhidhāsyanti rāvaṇaṃ lokarāvaṇam", "category": "Epic, Ramayana", "book": "Ramayana", "position": "Kanda 7, Sarga 016, Verse 028"}
{"quote": "gaccha paulastya visrabdhaḥ pathā yena tvam icchasi mayā tvam abhyanujñāto rākṣasādhipa gamyatām", "category": "Epic, Ramayana", "book": "Ramayana", "position": "Kanda 7, Sarga 016, Verse 029"}
{"quote": "sākṣān maheśvareṇaivaṃ kṛtanāmā sa rāvaṇaḥ abhivādya mahādevaṃ vimānaṃ tat samāruhat", "category": "Epic, Ramayana", "book": "Ramayana", "position": "Kanda 7, Sarga 016, Verse 030"}
{"quote": "tato mahītale rāma paricakrāma rāvaṇaḥ kṣatriyān sumahāvīryān bādhamānas tatas tataḥ", "category": "Epic, Ramayana", "book": "Ramayana", "position": "Kanda 7, Sarga 016, Verse 031"}
{"quote": "atha rājan mahābāhur vicaran sa mahītalam himavadvanam āsādya paricakrāma rāvaṇaḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 001"}
{"quote": "tatrāpaśyata vai kanyāṃ kṛṣṭājinajaṭādharām ārṣeṇa vidhinā yuktāṃ tapantīṃ devatām iva", "category": "Epic, Ramayana", "book": "Ramayana", "position": "Kanda 7, Sarga 017, Verse 002"}
{"quote": "sa dṛṣṭvā rūpasaṃpannāṃ kanyāṃ tāṃ sumahāvratām kāmamohaparītātmā papraccha prahasann iva", "category": "Epic, Ramayana", "book": "Ramayana", "position": "Kanda 7, Sarga 017, Verse 003"}
{"quote": "kim idaṃ vartase bhadre viruddhaṃ yauvanasya te na hi yuktā tavaitasya rūpasyeyaṃ pratikriyā", "category": "Epic, Ramayana", "book": "Ramayana", "position": "Kanda 7, Sarga 017, Verse 004"}
{"quote": "kasyāsi duhitā bhadre ko vā bhartā tavānaghe pṛcchataḥ śaṃsa me śīghraṃ ko vā hetus tapo'rjane", "category": "Epic, Ramayana", "book": "Ramayana", "position": "Kanda 7, Sarga 017, Verse 005"}
{"quote": "evam uktā tu sā kanyā tenānāryeṇa rakṣasā abravīd vidhivat kṛtvā tasyātithyaṃ tapodhanā", "category": "Epic, Ramayana", "book": "Ramayana", "position": "Kanda 7, Sarga 017, Verse 006"}
{"quote": "kuśadhvajo nāma pitā brahmarṣir mama dhārmikaḥ bṛhaspatisutaḥ śrīmān buddhyā tulyo bṛhaspateḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 007"}
{"quote": "tasyāhaṃ kurvato nityaṃ vedābhyāsaṃ mahātmanaḥ saṃbhūtā vānmayī kanyā nāmnā vedavatī smṛtā", "category": "Epic, Ramayana", "book": "Ramayana", "position": "Kanda 7, Sarga 017, Verse 008"}
{"quote": "tato devāḥ sagandharvā yakṣarākṣasapannagāḥ te cāpi gatvā pitaraṃ varaṇaṃ rocayanti me", "category": "Epic, Ramayana", "book": "Ramayana", "position": "Kanda 7, Sarga 017, Verse 009"}
{"quote": "na ca māṃ sa pitā tebhyo dattavān rākṣaseśvara kāraṇaṃ tad vadiṣyāmi niśāmaya mahābhuja", "category": "Epic, Ramayana", "book": "Ramayana", "position": "Kanda 7, Sarga 017, Verse 010"}
{"quote": "pitus tu mama jāmātā viṣṇuḥ kila surottamaḥ abhipretas trilokeśas tasmān nānyasya me pitāḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 011"}
{"quote": "dātum icchati dharmātmā tac chrutvā baladarpitaḥ śambhur nāma tato rājā daityānāṃ kupito 'bhavat tena rātrau prasupto me pitā pāpena hiṃsitaḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 012"}
{"quote": "tato me jananī dīnā tac charīraṃ pitur mama pariṣvajya mahābhāgā praviṣṭā dahanaṃ saha", "category": "Epic, Ramayana", "book": "Ramayana", "position": "Kanda 7, Sarga 017, Verse 013"}
{"quote": "tato manorathaṃ satyaṃ pitur nārāyaṇaṃ prati karomīti mamecchā ca hṛdaye sādhu viṣṭhitā", "category": "Epic, Ramayana", "book": "Ramayana", "position": "Kanda 7, Sarga 017, Verse 014"}
{"quote": "ahaṃ pretagatasyāpi kariṣye kāṅkṣitaṃ pituḥ iti pratijñām āruhya carāmi vipulaṃ tapaḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 015"}
{"quote": "etat te sarvam ākhyātaṃ mayā rākṣasapuṃgava āśritāṃ viddhi māṃ dharmaṃ nārāyaṇapatīcchayā", "category": "Epic, Ramayana", "book": "Ramayana", "position": "Kanda 7, Sarga 017, Verse 016"}
{"quote": "vijñātas tvaṃ hi me rājan gaccha paulastyanandana jānāmi tapasā sarvaṃ trailokye yad dhi vartate", "category": "Epic, Ramayana", "book": "Ramayana", "position": "Kanda 7, Sarga 017, Verse 017"}
{"quote": "so 'bravīd rāvaṇas tatra tāṃ kanyāṃ sumahāvratām avaruhya vimānāgrāt kandarpaśarapīḍitaḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 018"}
{"quote": "avaliptāsi suśroṇi yasyās te matir īdṛśī vṛddhānāṃ mṛgaśāvākṣi bhrājate dharmasaṃcayaḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 019"}
{"quote": "tvaṃ sarvaguṇasaṃpannā nārhase kartum īdṛśam trailokyasundarī bhīru yauvane vārdhakaṃ vidhim", "category": "Epic, Ramayana", "book": "Ramayana", "position": "Kanda 7, Sarga 017, Verse 020"}
{"quote": "kaś ca tāvad asau yaṃ tvaṃ viṣṇur ity abhibhāṣase vīryeṇa tapasā caiva bhogena ca balena ca na mayāsau samo bhadre yaṃ tvaṃ kāmayase 'ṅgane", "category": "Epic, Ramayana", "book": "Ramayana", "position": "Kanda 7, Sarga 017, Verse 021"}
{"quote": "ma maivam iti sā kanyā tam uvāca niśācaram mūrdhajeṣu ca tāṃ rakṣaḥ karāgreṇa parāmṛśat", "category": "Epic, Ramayana", "book": "Ramayana", "position": "Kanda 7, Sarga 017, Verse 022"}
{"quote": "tato vedavatī kruddhā keśān hastena sācchinat uvācāgniṃ samādhāya maraṇāya kṛtatvarā", "category": "Epic, Ramayana", "book": "Ramayana", "position": "Kanda 7, Sarga 017, Verse 023"}
{"quote": "dharṣitāyās tvayānārya nedānīṃ mama jīvitam rakṣas tasmāt pravekṣyāmi paśyatas te hutāśanam", "category": "Epic, Ramayana", "book": "Ramayana", "position": "Kanda 7, Sarga 017, Verse 024"}
{"quote": "yasmāt tu dharṣitā cāham apāpā cāpy anāthavat tasmāt tava vadhārthaṃ vai samutpatsyāmy ahaṃ punaḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 025"}
{"quote": "na hi śakyaḥ striyā pāpa hantuṃ tvaṃ tu viśeṣataḥ śāpe tvayi mayotsṛṣṭe tapasaś ca vyayo bhavet", "category": "Epic, Ramayana", "book": "Ramayana", "position": "Kanda 7, Sarga 017, Verse 026"}
{"quote": "yadi tv asti mayā kiṃ cit kṛtaṃ dattaṃ hutaṃ tathā tena hy ayonijā sādhvī bhaveyaṃ dharmiṇaḥ sutā", "category": "Epic, Ramayana", "book": "Ramayana", "position": "Kanda 7, Sarga 017, Verse 027"}
{"quote": "evam uktvā praviṣṭā sā jvalantaṃ vai hutāśanam papāta ca divo divyā puṣpavṛṣṭiḥ samantataḥ", "category": "Epic, Ramayana", "book": "Ramayana", "position": "Kanda 7, Sarga 017, Verse 028"}
{"quote": "pūrvaṃ krodhahataḥ śatrur yayāsau nihatas tvayā samupāśritya śailābhaṃ tava vīryam amānuṣam", "category": "Epic, Ramayana", "book": "Ramayana", "position": "Kanda 7, Sarga 017, Verse 029"}
{"quote": "evam eṣā mahābhāgā martyeṣūtpadyate punaḥ kṣetre halamukhagraste vedyām agniśikhopamā", "category": "Epic, Ramayana", "book": "Ramayana", "position": "Kanda 7, Sarga 017, Verse 030"}
{"quote": "eṣā vedavatī nāma pūrvam āsīt kṛte yuge tretāyugam anuprāpya vadhārthaṃ tasya rakṣasaḥ sītotpanneti sītaiṣā mānuṣaiḥ punar ucyate", "category": "Epic, Ramayana", "book": "Ramayana", "position": "Kanda 7, Sarga 017, Verse 031"}
{"quote": "praviṣṭāyāṃ hutāśaṃ tu vedavatyāṃ sa rāvaṇaḥ puṣpakaṃ tat samāruhya paricakrāma medinīm", "category": "Epic, Ramayana", "book": "Ramayana", "position": "Kanda 7, Sarga 018, Verse 001"}
{"quote": "tato maruttaṃ nṛpatiṃ yajantaṃ saha daivataiḥ uśīrabījam āsādya dadarśa sa tu rākṣasaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 002"}
{"quote": "saṃvarto nāma brahmarṣir bhrātā sākṣād bṛhaspateḥ yājayām āsa dharmajñaḥ sarvair brahmagaṇair vṛtaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 003"}
{"quote": "dṛṣṭvā devās tu tad rakṣo varadānena durjayam tāṃ tāṃ yoniṃ samāpannās tasya dharṣaṇabhīravaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 004"}
{"quote": "indro mayūraḥ saṃvṛtto dharmarājas tu vāyasaḥ kṛkalāso dhanādhyakṣo haṃso vai varuṇo 'bhavat", "category": "Epic, Ramayana", "book": "Ramayana", "position": "Kanda 7, Sarga 018, Verse 005"}
{"quote": "taṃ ca rājānam āsādya rāvaṇo rākṣasādhipaḥ prāha yuddhaṃ prayacceti nirjito 'smīti vā vada", "category": "Epic, Ramayana", "book": "Ramayana", "position": "Kanda 7, Sarga 018, Verse 006"}
{"quote": "tato marutto nṛpatiḥ ko bhavān ity uvāca tam avahāsaṃ tato muktvā rākṣaso vākyam abravīt", "category": "Epic, Ramayana", "book": "Ramayana", "position": "Kanda 7, Sarga 018, Verse 007"}
{"quote": "akutūhalabhāvena prīto 'smi tava pārthiva dhanadasyānujaṃ yo māṃ nāvagacchasi rāvaṇam", "category": "Epic, Ramayana", "book": "Ramayana", "position": "Kanda 7, Sarga 018, Verse 008"}
{"quote": "triṣu lokeṣu kaḥ so 'sti yo na jānāti me balam bhrātaraṃ yena nirjitya vimānam idam āhṛtam", "category": "Epic, Ramayana", "book": "Ramayana", "position": "Kanda 7, Sarga 018, Verse 009"}
{"quote": "tato marutto nṛpatis taṃ rākṣasam athābravīt dhanyaḥ khalu bhavān yena jyeṣṭho bhrātā raṇe jitaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 010"}
{"quote": "nādharmasahitaṃ ślāghyaṃ na lokapratisaṃhitam karma daurātmyakaṃ kṛtvā ślāghase bhrātṛnirjayāt", "category": "Epic, Ramayana", "book": "Ramayana", "position": "Kanda 7, Sarga 018, Verse 011"}
{"quote": "kiṃ tvaṃ prāk kevalaṃ dharmaṃ caritvā labdhavān varam śrutapūrvaṃ hi na mayā yādṛśaṃ bhāṣase svayam", "category": "Epic, Ramayana", "book": "Ramayana", "position": "Kanda 7, Sarga 018, Verse 012"}
{"quote": "tataḥ śarāsanaṃ gṛhya sāyakāṃś ca sa pārthivaḥ raṇāya niryayau kruddhaḥ saṃvarto mārgam āvṛṇot", "category": "Epic, Ramayana", "book": "Ramayana", "position": "Kanda 7, Sarga 018, Verse 013"}
{"quote": "so 'bravīt snehasaṃyuktaṃ maruttaṃ taṃ mahān ṛṣiḥ śrotavyaṃ yadi madvākyaṃ saṃprahāro na te kṣamaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 014"}
{"quote": "māheśvaram idaṃ satram asamāptaṃ kulaṃ dahet dīkṣitasya kuto yuddhaṃ krūratvaṃ dīkṣite kutaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 015"}
{"quote": "saṃśayaś ca raṇe nityaṃ rākṣasaś caiṣa durjayaḥ sa nivṛtto guror vākyān maruttaḥ pṛthivīpatiḥ visṛjya saśaraṃ cāpaṃ svastho makhamukho 'bhavat", "category": "Epic, Ramayana", "book": "Ramayana", "position": "Kanda 7, Sarga 018, Verse 016"}
{"quote": "tatas taṃ nirjitaṃ matvā ghoṣayām āsa vai śukaḥ rāvaṇo jitavāṃś ceti harṣān nādaṃ ca muktavān", "category": "Epic, Ramayana", "book": "Ramayana", "position": "Kanda 7, Sarga 018, Verse 017"}
{"quote": "tān bhakṣayitvā tatrasthān maharṣīn yajñam āgatān vitṛpto rudhirais teṣāṃ punaḥ saṃprayayau mahīm", "category": "Epic, Ramayana", "book": "Ramayana", "position": "Kanda 7, Sarga 018, Verse 018"}
{"quote": "rāvaṇe tu gate devāḥ sendrāś caiva divaukasaḥ tataḥ svāṃ yonim āsādya tāni sattvāny athābruvan", "category": "Epic, Ramayana", "book": "Ramayana", "position": "Kanda 7, Sarga 018, Verse 019"}
{"quote": "harṣāt tadābravīd indro mayūraṃ nīlabarhiṇam prīto 'smi tava dharmajña upakārād vihaṃgama", "category": "Epic, Ramayana", "book": "Ramayana", "position": "Kanda 7, Sarga 018, Verse 020"}
{"quote": "mama netrasahasraṃ yat tat te barhe bhaviṣyati varṣamāṇe mayi mudaṃ prāpsyase prītilakṣaṇam", "category": "Epic, Ramayana", "book": "Ramayana", "position": "Kanda 7, Sarga 018, Verse 021"}
{"quote": "nīlāḥ kila purā barhā mayūrāṇāṃ narādhipa surādhipād varaṃ prāpya gatāḥ sarve vicitratām", "category": "Epic, Ramayana", "book": "Ramayana", "position": "Kanda 7, Sarga 018, Verse 022"}
{"quote": "dharmarājo 'bravīd rāma prāgvaṃśe vāyasaṃ sthitam pakṣiṃs tavāsmi suprītaḥ prītasya ca vacaḥ śṛṇu", "category": "Epic, Ramayana", "book": "Ramayana", "position": "Kanda 7, Sarga 018, Verse 023"}
{"quote": "yathānye vividhai rogaiḥ pīḍyante prāṇino mayā te na te prabhaviṣyanti mayi prīte na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 024"}
{"quote": "mṛtyutas te bhayaṃ nāsti varān mama vihaṃgama yāvat tvāṃ na vadhiṣyanti narās tāvad bhaviṣyasi", "category": "Epic, Ramayana", "book": "Ramayana", "position": "Kanda 7, Sarga 018, Verse 025"}
{"quote": "ye ca madviṣayasthās tu mānavāḥ kṣudhayārditāḥ tvayi bhukte tu tṛptās te bhaviṣyanti sabāndhavāḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 026"}
{"quote": "varuṇas tv abravīd dhaṃsaṃ gaṅgātoyavicāriṇam śrūyatāṃ prītisaṃyuktaṃ vacaḥ patraratheśvara", "category": "Epic, Ramayana", "book": "Ramayana", "position": "Kanda 7, Sarga 018, Verse 027"}
{"quote": "varṇo manoharaḥ saumyaś candramaṇḍalasaṃnibhaḥ bhaviṣyati tavodagraḥ śuklaphenasamaprabhaḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 028"}
{"quote": "maccharīraṃ samāsādya kānto nityaṃ bhaviṣyasi prāpsyase cātulāṃ prītim etan me prītilakṣaṇam", "category": "Epic, Ramayana", "book": "Ramayana", "position": "Kanda 7, Sarga 018, Verse 029"}
{"quote": "haṃsānāṃ hi purā rāma na varṇaḥ sarvapāṇḍuraḥ pakṣā nīlāgrasaṃvītāḥ kroḍāḥ śaṣpāgranirmalāḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 030"}
{"quote": "athābravīd vaiśravaṇaḥ kṛkalāsaṃ girau sthitam hairaṇyaṃ saṃprayacchāmi varṇaṃ prītis tavāpy aham", "category": "Epic, Ramayana", "book": "Ramayana", "position": "Kanda 7, Sarga 018, Verse 031"}
{"quote": "sadravyaṃ ca śiro nityaṃ bhaviṣyati tavākṣayam eṣa kāñcanako varṇo matprītyā te bhaviṣyati", "category": "Epic, Ramayana", "book": "Ramayana", "position": "Kanda 7, Sarga 018, Verse 032"}
{"quote": "evaṃ dattvā varāṃs tebhyas tasmin yajñotsave surāḥ nivṛtte saha rājñā vai punaḥ svabhavanaṃ gatāḥ", "category": "Epic, Ramayana", "book": "Ramayana", "position": "Kanda 7, Sarga 018, Verse 033"}
{"quote": "atha jitvā maruttaṃ sa prayayau rākṣasādhipaḥ nagarāṇi narendrāṇāṃ yuddhakāṅkṣī daśānanaḥ", "category": "Epic, Ramayana", "book": "Ramayana", "position": "Kanda 7, Sarga 019, Verse 001"}
{"quote": "sa samāsādya rājendrān mahendravaruṇopamān abravīd rākṣasendras tu yuddhaṃ me dīyatām iti", "category": "Epic, Ramayana", "book": "Ramayana", "position": "Kanda 7, Sarga 019, Verse 002"}
{"quote": "nirjitāḥ smeti vā brūta eṣo hi mama niścayaḥ anyathā kurvatām evaṃ mokṣo vo nopapadyate", "category": "Epic, Ramayana", "book": "Ramayana", "position": "Kanda 7, Sarga 019, Verse 003"}
{"quote": "tatas tu bahavaḥ prājñāḥ pārthivā dharmaṇiścayāḥ nirjitāḥ smety abhāṣanta jñātvā varabalaṃ ripoḥ", "category": "Epic, Ramayana", "book": "Ramayana", "position": "Kanda 7, Sarga 019, Verse 004"}
{"quote": "duṣyantaḥ suratho gādhir gayo rājā purūravāḥ ete sarve 'bruvaṃs tāta nirjitāḥ smeti pārthivāḥ", "category": "Epic, Ramayana", "book": "Ramayana", "position": "Kanda 7, Sarga 019, Verse 005"}
{"quote": "athāyodhyāṃ samāsādya rāvaṇo rākṣasādhipaḥ suguptām anaraṇyena śakreṇevāmarāvatīm", "category": "Epic, Ramayana", "book": "Ramayana", "position": "Kanda 7, Sarga 019, Verse 006"}
{"quote": "prāha rājānam āsādya yuddhaṃ me saṃpradīyatām nirjito 'smīti vā brūhi mamaitad iha śāsanam", "category": "Epic, Ramayana", "book": "Ramayana", "position": "Kanda 7, Sarga 019, Verse 007"}
{"quote": "anaraṇyaḥ susaṃkruddho rākṣasendram athābravīt dīyate dvandvayuddhaṃ te rākṣasādhipate mayā", "category": "Epic, Ramayana", "book": "Ramayana", "position": "Kanda 7, Sarga 019, Verse 008"}
{"quote": "atha pūrvaṃ śrutārthena sajjitaṃ sumahad dhi yat niṣkrāmat tan narendrasya balaṃ rakṣovadhodyatam", "category": "Epic, Ramayana", "book": "Ramayana", "position": "Kanda 7, Sarga 019, Verse 009"}
{"quote": "nāgānāṃ bahusāhasraṃ vājinām ayutaṃ tathā mahīṃ saṃchādya niṣkrāntaṃ sapadātirathaṃ kṣaṇāt", "category": "Epic, Ramayana", "book": "Ramayana", "position": "Kanda 7, Sarga 019, Verse 010"}
{"quote": "tad rāvaṇabalaṃ prāpya balaṃ tasya mahīpateḥ prāṇaśyata tadā rājan havyaṃ hutam ivānale", "category": "Epic, Ramayana", "book": "Ramayana", "position": "Kanda 7, Sarga 019, Verse 011"}
{"quote": "so 'paśyata narendras tu naśyamānaṃ mahad balam mahārṇavaṃ samāsādya yathā pañcāpagā jalam", "category": "Epic, Ramayana", "book": "Ramayana", "position": "Kanda 7, Sarga 019, Verse 012"}
{"quote": "tataḥ śakradhanuḥprakhyaṃ dhanur visphārayan svayam āsadāda narendrās taṃ rāvaṇaṃ krodhamūrchitaḥ", "category": "Epic, Ramayana", "book": "Ramayana", "position": "Kanda 7, Sarga 019, Verse 013"}
{"quote": "tato bāṇaśatāny aṣṭau pātayām āsa mūrdhani tasya rākṣasarājasya ikṣvākukulanandanaḥ", "category": "Epic, Ramayana", "book": "Ramayana", "position": "Kanda 7, Sarga 019, Verse 014"}
{"quote": "tasya bāṇāḥ patantas te cakrire na kṣataṃ kva cit vāridhārā ivābhrebhyaḥ patantyo nagamūrdhani", "category": "Epic, Ramayana", "book": "Ramayana", "position": "Kanda 7, Sarga 019, Verse 015"}
{"quote": "tato rākṣasarājena kruddhena nṛpatis tadā talena bhihato mūrdhni sa rathān nipapāta ha", "category": "Epic, Ramayana", "book": "Ramayana", "position": "Kanda 7, Sarga 019, Verse 016"}
{"quote": "sa rājā patito bhūmau vihvalāṅgaḥ pravepitaḥ vajradagdha ivāraṇye sālo nipatito mahān", "category": "Epic, Ramayana", "book": "Ramayana", "position": "Kanda 7, Sarga 019, Verse 017"}
{"quote": "taṃ prahasyābravīd rakṣa ikṣvākuṃ pṛthivīpatim kim idānīṃ tvayā prāptaṃ phalaṃ māṃ prati yudhyatā", "category": "Epic, Ramayana", "book": "Ramayana", "position": "Kanda 7, Sarga 019, Verse 018"}
{"quote": "trailokye nāsti yo dvandvaṃ mama dadyān narādhipa śaṅke pramatto bhogeṣu na śṛṇoṣi balaṃ mama", "category": "Epic, Ramayana", "book": "Ramayana", "position": "Kanda 7, Sarga 019, Verse 019"}
{"quote": "tasyaivaṃ bruvato rājā mandāsur vākyam abravīt kiṃ śakyam iha kartuṃ vai yat kālo duratikramaḥ", "category": "Epic, Ramayana", "book": "Ramayana", "position": "Kanda 7, Sarga 019, Verse 020"}
{"quote": "na hy ahaṃ nirjito rakṣas tvayā cātmapraśaṃsinā kāleneha vipanno 'haṃ hetubhūtas tu me bhavān", "category": "Epic, Ramayana", "book": "Ramayana", "position": "Kanda 7, Sarga 019, Verse 021"}
{"quote": "kiṃ tv idānīṃ mayā śakyaṃ kartuṃ prāṇaparikṣaye ikṣvākuparibhāvitvād vaco vakṣyāmi rākṣasa", "category": "Epic, Ramayana", "book": "Ramayana", "position": "Kanda 7, Sarga 019, Verse 022"}
{"quote": "yadi dattaṃ yadi hutaṃ yadi me sukṛtaṃ tapaḥ yadi guptāḥ prajāḥ samyak tathā satyaṃ vaco 'stu me", "category": "Epic, Ramayana", "book": "Ramayana", "position": "Kanda 7, Sarga 019, Verse 023"}
{"quote": "utpatsyate kule hy asminn ikṣvākūṇāṃ mahātmanām rājā paramatejasvī yas te prāṇān hariṣyati", "category": "Epic, Ramayana", "book": "Ramayana", "position": "Kanda 7, Sarga 019, Verse 024"}
{"quote": "tato jaladharodagras tāḍito devadundubhiḥ tasminn udāhṛte śāpe puṣpavṛṣṭiś ca khāc cyutā", "category": "Epic, Ramayana", "book": "Ramayana", "position": "Kanda 7, Sarga 019, Verse 025"}
{"quote": "tataḥ sa rājā rājendra gataḥ sthānaṃ triviṣṭapam svargate ca nṛpe rāma rākṣasaḥ sa nyavartata", "category": "Epic, Ramayana", "book": "Ramayana", "position": "Kanda 7, Sarga 019, Verse 026"}
{"quote": "tato vitrāsayan martyān pṛthivyāṃ rākṣasādhipaḥ āsasāda ghane tasmin nāradaṃ munisattamam", "category": "Epic, Ramayana", "book": "Ramayana", "position": "Kanda 7, Sarga 020, Verse 001"}
{"quote": "nāradas tu mahātejā devarṣir amitaprabhaḥ abravīn meghapṛṣṭhastho rāvaṇaṃ puṣpake sthitam", "category": "Epic, Ramayana", "book": "Ramayana", "position": "Kanda 7, Sarga 020, Verse 002"}
{"quote": "rākṣasādhipate saumya tiṣṭha viśravasaḥ suta prīto 'smy abhijanopeta vikramair ūrjitais tava", "category": "Epic, Ramayana", "book": "Ramayana", "position": "Kanda 7, Sarga 020, Verse 003"}
{"quote": "viṣṇunā daityaghātaiś ca tārkṣyasyoragadharṣaṇaiḥ tvayā samaramardaiś ca bhṛśaṃ hi paritoṣitaḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 004"}
{"quote": "kiṃ cid vakṣyāmi tāvat te śrotavyaṃ śroṣyase yadi śrutvā cānantaraṃ kāryaṃ tvayā rākṣasapuṃgava", "category": "Epic, Ramayana", "book": "Ramayana", "position": "Kanda 7, Sarga 020, Verse 005"}
{"quote": "kim ayaṃ vadhyate lokas tvayāvadhyena daivataiḥ hata eva hy ayaṃ loko yadā mṛtyuvaśaṃ gataḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 006"}
{"quote": "paśya tāvan mahābāho rākṣaseśvaramānuṣam lokam enaṃ vicitrārthaṃ yasya na jñāyate gatiḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 007"}
{"quote": "kva cid vāditranṛttāni sevyante muditair janaiḥ rudyate cāparair ārtair dhārāśrunayanānanaiḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 008"}
{"quote": "mātā pitṛsutasnehair bhāryā bandhumanoramaiḥ mohenāyaṃ jano dhvastaḥ kleśaṃ svaṃ nāvabudhyate", "category": "Epic, Ramayana", "book": "Ramayana", "position": "Kanda 7, Sarga 020, Verse 009"}
{"quote": "tat kim evaṃ parikliśya lokaṃ mohanirākṛtam jita eva tvayā saumya martyaloko na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 010"}
{"quote": "evam uktas tu laṅkeśo dīpyamāna ivaujasā abravīn nāradaṃ tatra saṃprahasyābhivādya ca", "category": "Epic, Ramayana", "book": "Ramayana", "position": "Kanda 7, Sarga 020, Verse 011"}
{"quote": "maharṣe devagandharvavihāra samarapriya ahaṃ khalūdyato gantuṃ vijayārthī rasātalam", "category": "Epic, Ramayana", "book": "Ramayana", "position": "Kanda 7, Sarga 020, Verse 012"}
{"quote": "tato lokatrayaṃ jitvā sthāpya nāgān surān vaśe samudram amṛtārthaṃ vai mathiṣyāmi rasālayam", "category": "Epic, Ramayana", "book": "Ramayana", "position": "Kanda 7, Sarga 020, Verse 013"}
{"quote": "athābravīd daśagrīvaṃ nārado bhagavān ṛṣiḥ kva khalv idānīṃ mārgeṇa tvayānena gamiṣyate", "category": "Epic, Ramayana", "book": "Ramayana", "position": "Kanda 7, Sarga 020, Verse 014"}
{"quote": "ayaṃ khalu sudurgamyaḥ pitṛrājñaḥ puraṃ prati mārgo gacchati durdharṣo yamasyāmitrakarśana", "category": "Epic, Ramayana", "book": "Ramayana", "position": "Kanda 7, Sarga 020, Verse 015"}
{"quote": "sa tu śāradameghābhaṃ muktvā hāsaṃ daśānanaḥ uvāca kṛtam ity eva vacanaṃ cedam abravīt", "category": "Epic, Ramayana", "book": "Ramayana", "position": "Kanda 7, Sarga 020, Verse 016"}
{"quote": "tasmād eṣa mahābrahman vaivasvatavadhodyataḥ gacchāmi dakṣiṇām āśāṃ yatra sūryātmajo nṛpaḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 017"}
{"quote": "mayā hi bhagavan krodhāt pratijñātaṃ raṇārthinā avajeṣyāmi caturo lokapālān iti prabho", "category": "Epic, Ramayana", "book": "Ramayana", "position": "Kanda 7, Sarga 020, Verse 018"}
{"quote": "tenaiṣa prasthito 'haṃ vai pitṛrājapuraṃ prati prāṇisaṃkleśakartāraṃ yojayiṣyāmi mṛtyunā", "category": "Epic, Ramayana", "book": "Ramayana", "position": "Kanda 7, Sarga 020, Verse 019"}
{"quote": "evam uktvā daśagrīvo muniṃ tam abhivādya ca prayayau dakṣiṇām āśāṃ prahṛṣṭaiḥ saha mantribhiḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 020"}
{"quote": "nāradas tu mahātejā muhūrtaṃ dhyānam āsthitaḥ cintayām āsa viprendro vidhūma iva pāvakaḥ", "category": "Epic, Ramayana", "book": "Ramayana", "position": "Kanda 7, Sarga 020, Verse 021"}
{"quote": "yena lokās trayaḥ sendrāḥ kliśyante sacarācarāḥ kṣīṇe cāyuṣi dharme ca sa kālo hiṃsyate katham", "category": "Epic, Ramayana", "book": "Ramayana", "position": "Kanda 7, Sarga 020, Verse 022"}
{"quote": "yasya nityaṃ trayo lokā vidravanti bhayārditāḥ taṃ kathaṃ rākṣasendro 'sau svayam evābhigacchati", "category": "Epic, Ramayana", "book": "Ramayana", "position": "Kanda 7, Sarga 020, Verse 023"}
{"quote": "yo vidhātā ca dhātā ca sukṛte duṣkṛte yathā trailokyaṃ vijitaṃ yena taṃ kathaṃ nu vijeṣyati", "category": "Epic, Ramayana", "book": "Ramayana", "position": "Kanda 7, Sarga 020, Verse 024"}
{"quote": "aparaṃ kiṃ nu kṛtvaivaṃ vidhānaṃ saṃvidhāsyati kautūhalasamutpanno yāsyāmi yamasādanam", "category": "Epic, Ramayana", "book": "Ramayana", "position": "Kanda 7, Sarga 020, Verse 025"}
{"quote": "evaṃ saṃcintya viprendro jagāma laghuvikramaḥ ākhyātuṃ tad yathāvṛttaṃ yamasya sadanaṃ prati", "category": "Epic, Ramayana", "book": "Ramayana", "position": "Kanda 7, Sarga 021, Verse 001"}
{"quote": "apaśyat sa yamaṃ tatra devam agnipuraskṛtam vidhānam upatiṣṭhantaṃ prāṇino yasya yādṛśam", "category": "Epic, Ramayana", "book": "Ramayana", "position": "Kanda 7, Sarga 021, Verse 002"}
{"quote": "sa tu dṛṣṭvā yamaḥ prāptaṃ maharṣiṃ tatra nāradam abravīt sukham āsīnam arghyam āvedya dharmataḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 003"}
{"quote": "kaccit kṣemaṃ nu devarṣe kaccid dharmo na naśyati kim āgamanakṛtyaṃ te devagandharvasevita", "category": "Epic, Ramayana", "book": "Ramayana", "position": "Kanda 7, Sarga 021, Verse 004"}
{"quote": "abravīt tu tadā vākyaṃ nārado bhagavān ṛṣiḥ śrūyatām abhidhāsyāmi vidhānaṃ ca vidhīyatām", "category": "Epic, Ramayana", "book": "Ramayana", "position": "Kanda 7, Sarga 021, Verse 005"}
{"quote": "eṣa nāmnā daśagrīvaḥ pitṛrāja niśācaraḥ upayāti vaśaṃ netuṃ vikramais tvāṃ sudurjayam", "category": "Epic, Ramayana", "book": "Ramayana", "position": "Kanda 7, Sarga 021, Verse 006"}
{"quote": "etena kāraṇenāhaṃ tvarito 'smy āgataḥ prabho daṇḍapraharaṇasyādya tava kiṃ nu kariṣyati", "category": "Epic, Ramayana", "book": "Ramayana", "position": "Kanda 7, Sarga 021, Verse 007"}
{"quote": "etasminn antare dūrād aṃśumantam ivoditam dadṛśe divyam āyāntaṃ vimānaṃ tasya rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 008"}
{"quote": "taṃ deśaṃ prabhayā tasya puṣpakasya mahābalaḥ kṛtvā vitimiraṃ sarvaṃ samīpaṃ samavartata", "category": "Epic, Ramayana", "book": "Ramayana", "position": "Kanda 7, Sarga 021, Verse 009"}
{"quote": "sa tv apaśyan mahābāhur daśagrīvas tatas tataḥ prāṇinaḥ sukṛtaṃ karma bhuñjānāṃś caiva duṣkṛtam", "category": "Epic, Ramayana", "book": "Ramayana", "position": "Kanda 7, Sarga 021, Verse 010"}
{"quote": "tatas tān vadhyamānāṃs tu karmabhir duṣkṛtaiḥ svakaiḥ rāvaṇo mocayām āsa vikrameṇa balād balī", "category": "Epic, Ramayana", "book": "Ramayana", "position": "Kanda 7, Sarga 021, Verse 011"}
{"quote": "preteṣu mucyamāneṣu rākṣasena balīyasā pretagopāḥ susaṃrabdhā rākṣasendram abhidravan", "category": "Epic, Ramayana", "book": "Ramayana", "position": "Kanda 7, Sarga 021, Verse 012"}
{"quote": "te prāsaiḥ parighaiḥ śūlair mudgaraiḥ śaktitomaraiḥ puṣpakaṃ samavarṣanta śūrāḥ śatasahasraśaḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 013"}
{"quote": "tasyāsanāni prāsādān vedikāstaraṇāni ca puṣpakasya babhañjus te śīghraṃ madhukarā iva", "category": "Epic, Ramayana", "book": "Ramayana", "position": "Kanda 7, Sarga 021, Verse 014"}
{"quote": "devaniṣṭhānabhūtaṃ tad vimānaṃ puṣpakaṃ mṛdhe bhajyamānaṃ tathaivāsīd akṣayaṃ brahmatejasā", "category": "Epic, Ramayana", "book": "Ramayana", "position": "Kanda 7, Sarga 021, Verse 015"}
{"quote": "tatas te rāvaṇāmātyā yathākāmaṃ yathābalam ayudhyanta mahāvīryāḥ sa ca rājā daśānanaḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 016"}
{"quote": "te tu śoṇitadigdhāṅgāḥ sarvaśastrasamāhatāḥ amātyā rākṣasendrasya cakrur āyodhanaṃ mahat", "category": "Epic, Ramayana", "book": "Ramayana", "position": "Kanda 7, Sarga 021, Verse 017"}
{"quote": "anyonyaṃ ca mahābhāgā jaghnuḥ praharaṇair yudhi yamasya ca mahat sainyaṃ rākṣasasya ca mantriṇaḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 018"}
{"quote": "amātyāṃs tāṃs tu saṃtyajya rākṣasasya mahaujasaḥ tam eva samadhāvanta śūlavarṣair daśānanam", "category": "Epic, Ramayana", "book": "Ramayana", "position": "Kanda 7, Sarga 021, Verse 019"}
{"quote": "tataḥ śoṇitadigdhāṅgaḥ prahārair jarjarīkṛtaḥ vimāne rākṣasaśreṣṭhaḥ phullāśoka ivābabhau", "category": "Epic, Ramayana", "book": "Ramayana", "position": "Kanda 7, Sarga 021, Verse 020"}
{"quote": "sa śūlāni gadāḥ prāsāñ śaktitomarasāyakān musalāni śilāvṛkṣān mumocāstrabalād balī", "category": "Epic, Ramayana", "book": "Ramayana", "position": "Kanda 7, Sarga 021, Verse 021"}
{"quote": "tāṃs tu sarvān samākṣipya tad astram apahatya ca jaghnus te rākṣasaṃ ghoram ekaṃ śatasahasrakaḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 022"}
{"quote": "parivārya ca taṃ sarve śailaṃ meghotkarā iva bhindipālaiś ca śūlaiś ca nirucchvāsam akārayan", "category": "Epic, Ramayana", "book": "Ramayana", "position": "Kanda 7, Sarga 021, Verse 023"}
{"quote": "vimuktakavacaḥ kruddho siktaḥ śoṇitavisravaiḥ sa puṣpakaṃ parityajya pṛthivyām avatiṣṭhata", "category": "Epic, Ramayana", "book": "Ramayana", "position": "Kanda 7, Sarga 021, Verse 024"}
{"quote": "tataḥ sa kārmukī bāṇī pṛthivyāṃ rākṣasādhipaḥ labdhasaṃjño muhūrtena kruddhas tasthau yathāntakaḥ", "category": "Epic, Ramayana", "book": "Ramayana", "position": "Kanda 7, Sarga 021, Verse 025"}
{"quote": "tataḥ pāśupataṃ divyam astraṃ saṃdhāya kārmuke tiṣṭha tiṣṭheti tān uktvā tac cāpaṃ vyapakarṣata", "category": "Epic, Ramayana", "book": "Ramayana", "position": "Kanda 7, Sarga 021, Verse 026"}
{"quote": "jvālāmālī sa tu śaraḥ kravyādānugato raṇe mukto gulmān drumāṃś caiva bhasmakṛtvā pradhāvati", "category": "Epic, Ramayana", "book": "Ramayana", "position": "Kanda 7, Sarga 021, Verse 027"}
{"quote": "te tasya tejasā dagdhāḥ sainyā vaivasvatasya tu raṇe tasmin nipatitā dāvadagdhā nagā iva", "category": "Epic, Ramayana", "book": "Ramayana", "position": "Kanda 7, Sarga 021, Verse 028"}
{"quote": "tataḥ sa sacivaiḥ sārdhaṃ rākṣaso bhīmavikramaḥ nanāda sumahānādaṃ kampayann iva medinīm", "category": "Epic, Ramayana", "book": "Ramayana", "position": "Kanda 7, Sarga 021, Verse 029"}
{"quote": "sa tu tasya mahānādaṃ śrutvā vaivasvato yamaḥ śatruṃ vijayinaṃ mene svabalasya ca saṃkṣayam", "category": "Epic, Ramayana", "book": "Ramayana", "position": "Kanda 7, Sarga 022, Verse 001"}
{"quote": "sa tu yodhān hatān matvā krodhaparyākulekṣaṇaḥ abravīt tvaritaṃ sūtaṃ rathaḥ samupanīyatām", "category": "Epic, Ramayana", "book": "Ramayana", "position": "Kanda 7, Sarga 022, Verse 002"}
{"quote": "tasya sūto rathaṃ divyam upasthāpya mahāsvanam sthitaḥ sa ca mahātejā āruroha mahāratham", "category": "Epic, Ramayana", "book": "Ramayana", "position": "Kanda 7, Sarga 022, Verse 003"}
{"quote": "pāśamudgarahastaś ca mṛtyus tasyāgrato sthitaḥ yena saṃkṣipyate sarvaṃ trailokyaṃ sacarācaram", "category": "Epic, Ramayana", "book": "Ramayana", "position": "Kanda 7, Sarga 022, Verse 004"}
{"quote": "kāladaṇḍaś ca pārśvastho mūrtimān syandane sthitaḥ yamapraharaṇaṃ divyaṃ prajvalann iva tejasā", "category": "Epic, Ramayana", "book": "Ramayana", "position": "Kanda 7, Sarga 022, Verse 005"}
{"quote": "tato lokās trayas trastāḥ kampante ca divaukasaḥ kālaṃ kruddhaṃ tadā dṛṣṭvā lokatrayabhayāvaham", "category": "Epic, Ramayana", "book": "Ramayana", "position": "Kanda 7, Sarga 022, Verse 006"}
{"quote": "dṛṣṭvā tu te taṃ vikṛtaṃ rathaṃ mṛtyusamanvitam sacivā rākṣasendrasya sarvalokabhayāvaham", "category": "Epic, Ramayana", "book": "Ramayana", "position": "Kanda 7, Sarga 022, Verse 007"}
{"quote": "laghusattvatayā sarve naṣṭasaṃjñā bhayārditāḥ nātra yoddhuṃ samarthāḥ sma ity uktvā vipradudruvuḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 008"}
{"quote": "sa tu taṃ tādṛśaṃ dṛṣṭvā rathaṃ lokabhayāvaham nākṣubhyata tadā rakṣo vyathā caivāsya nābhavat", "category": "Epic, Ramayana", "book": "Ramayana", "position": "Kanda 7, Sarga 022, Verse 009"}
{"quote": "sa tu rāvaṇam āsādya visṛjañ śaktitomarān yamo marmāṇi saṃkruddho rākṣasasya nyakṛntata", "category": "Epic, Ramayana", "book": "Ramayana", "position": "Kanda 7, Sarga 022, Verse 010"}
{"quote": "rāvaṇas tu sthitaḥ svasthaḥ śaravarṣaṃ mumoca ha tasmin vaivasvatarathe toyavarṣam ivāmbudaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 011"}
{"quote": "tato mahāśaktiśataiḥ pātyamānair mahorasi pratikartuṃ sa nāśaknod rākṣasaḥ śalyapīḍitaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 012"}
{"quote": "nānāpraharaṇair evaṃ yamenāmitrakarśinā saptarātraṃ kṛte saṃkhye na bhagno vijito 'pi vā", "category": "Epic, Ramayana", "book": "Ramayana", "position": "Kanda 7, Sarga 022, Verse 013"}
{"quote": "tato 'bhavat punar yuddhaṃ yamarākṣasayos tadā vijayākāṅkṣiṇos tatra samareṣv anivartinoḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 014"}
{"quote": "tato devāḥ sagandharvāḥ siddhāś ca paramarṣayaḥ prajāpatiṃ puraskṛtya dadṛśus tad raṇājiram", "category": "Epic, Ramayana", "book": "Ramayana", "position": "Kanda 7, Sarga 022, Verse 015"}
{"quote": "saṃvarta iva lokānām abhavad yudhyatos tayoḥ rākṣasānāṃ ca mukhyasya pretānām īśvarasya ca", "category": "Epic, Ramayana", "book": "Ramayana", "position": "Kanda 7, Sarga 022, Verse 016"}
{"quote": "rākṣasendras tataḥ kruddhaś cāpam āyamya saṃyuge nirantaram ivākāśaṃ kurvan bāṇān mumoca ha", "category": "Epic, Ramayana", "book": "Ramayana", "position": "Kanda 7, Sarga 022, Verse 017"}
{"quote": "mṛtyuṃ caturbhir viśikhaiḥ sūtaṃ saptabhir ardayat yamaṃ śarasahasreṇa śīghraṃ marmasv atāḍayat", "category": "Epic, Ramayana", "book": "Ramayana", "position": "Kanda 7, Sarga 022, Verse 018"}
{"quote": "tataḥ kruddhasya sahasā yamasyābhiviniḥsṛtaḥ jvālāmālo viniśvāso vadanāt krodhapāvakaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 019"}
{"quote": "tato 'paśyaṃs tadāścaryaṃ devadānavarākṣasāḥ krodhajaṃ pāvakaṃ dīptaṃ didhakṣantaṃ ripor balam", "category": "Epic, Ramayana", "book": "Ramayana", "position": "Kanda 7, Sarga 022, Verse 020"}
{"quote": "mṛtyus tu paramakruddho vaivasvatam athābravīt muñca māṃ deva śīghraṃ tvaṃ nihanmi samare ripum", "category": "Epic, Ramayana", "book": "Ramayana", "position": "Kanda 7, Sarga 022, Verse 021"}
{"quote": "narakaḥ śambaro vṛtraḥ śambhuḥ kārtasvaro balī namucir virocanaś caiva tāv ubhau madhukaiṭabhau", "category": "Epic, Ramayana", "book": "Ramayana", "position": "Kanda 7, Sarga 022, Verse 022"}
{"quote": "ete cānye ca bahavo balavanto durāsadāḥ vinipannā mayā dṛṣṭāḥ kā cintāsmin niśācare", "category": "Epic, Ramayana", "book": "Ramayana", "position": "Kanda 7, Sarga 022, Verse 023"}
{"quote": "muñca māṃ sādhu dharmajña yāvad enaṃ nihanmy aham na hi kaś cin mayā dṛṣṭo muhūrtam api jīvati", "category": "Epic, Ramayana", "book": "Ramayana", "position": "Kanda 7, Sarga 022, Verse 024"}
{"quote": "balaṃ mama na khalv etan maryādaiṣā nisargataḥ saṃspṛṣṭo hi mayā kaś cin na jīved iti niścayaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 025"}
{"quote": "etat tu vacanaṃ śrutvā dharmarājaḥ pratāpavān abravīt tatra taṃ mṛtyumayam enaṃ nihanmy aham", "category": "Epic, Ramayana", "book": "Ramayana", "position": "Kanda 7, Sarga 022, Verse 026"}
{"quote": "tataḥ saṃraktanayanaḥ kruddho vaivasvataḥ prabhuḥ kāladaṇḍam amoghaṃ taṃ tolayām āsa pāṇinā", "category": "Epic, Ramayana", "book": "Ramayana", "position": "Kanda 7, Sarga 022, Verse 027"}
{"quote": "yasya pārśveṣu niśchidrāḥ kālapāśāḥ pratiṣṭhitāḥ pāvakasparśasaṃkāśo mudgaro mūrtimān sthitaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 028"}
{"quote": "darśanād eva yaḥ prāṇān prāṇinām uparudhyati kiṃ punas tāḍanād vāpi pīḍanād vāpi dehinaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 029"}
{"quote": "sa jvālāparivāras tu pibann iva niśācaram karaspṛṣṭo balavatā daṇḍaḥ kruddhaḥ sudāruṇaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 030"}
{"quote": "tato vidudruvuḥ sarve sattvās tasmād raṇājirāt surāś ca kṣubhitā dṛṣṭvā kāladaṇḍodyataṃ yamam", "category": "Epic, Ramayana", "book": "Ramayana", "position": "Kanda 7, Sarga 022, Verse 031"}
{"quote": "tasmin prahartukāme tu daṇḍam udyamya rāvaṇam yamaṃ pitāmahaḥ sākṣād darśayitvedam abravīt", "category": "Epic, Ramayana", "book": "Ramayana", "position": "Kanda 7, Sarga 022, Verse 032"}
{"quote": "vaivasvata mahābāho na khalv atulavikrama prahartavyaṃ tvayaitena daṇḍenāsmin niśācare", "category": "Epic, Ramayana", "book": "Ramayana", "position": "Kanda 7, Sarga 022, Verse 033"}
{"quote": "varaḥ khalu mayā dattas tasya tridaśapuṃgava tat tvayā nānṛtaṃ kāryaṃ yan mayā vyāhṛtaṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 034"}
{"quote": "amogho hy eṣa sarvāsāṃ prajānāṃ vinipātane kāladaṇḍo mayā sṛṣṭaḥ pūrvaṃ mṛtyupuraskṛtaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 035"}
{"quote": "tan na khalv eṣa te saumya pātyo rākṣasamūrdhani na hy asmin patite kaś cin muhūrtam api jīvati", "category": "Epic, Ramayana", "book": "Ramayana", "position": "Kanda 7, Sarga 022, Verse 036"}
{"quote": "yadi hy asmin nipatite na mriyetaiṣa rākṣasaḥ mriyeta vā daśagrīvas tathāpy ubhayato 'nṛtam", "category": "Epic, Ramayana", "book": "Ramayana", "position": "Kanda 7, Sarga 022, Verse 037"}
{"quote": "rākṣasendrān niyacchādya daṇḍam enaṃ vadhodyatam satyaṃ mama kuruṣvedaṃ lokāṃs tvaṃ samavekṣya ca", "category": "Epic, Ramayana", "book": "Ramayana", "position": "Kanda 7, Sarga 022, Verse 038"}
{"quote": "evam uktas tu dharmātmā pratyuvāca yamas tadā eṣa vyāvartito daṇḍaḥ prabhaviṣṇur bhavān hi naḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 039"}
{"quote": "kiṃ tv idānīṃ mayā śakyaṃ kartuṃ raṇagatena hi yan mayā yan na hantavyo rākṣaso varadarpitaḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 040"}
{"quote": "eṣa tasmāt praṇaśyāmi darśanād asya rakṣasaḥ ity uktvā sarathaḥ sāśvas tatraivāntaradhīyata", "category": "Epic, Ramayana", "book": "Ramayana", "position": "Kanda 7, Sarga 022, Verse 041"}
{"quote": "daśagrīvas tu taṃ jitvā nāma viśrāvya cātmanaḥ puṣpakeṇa tu saṃhṛṣṭo niṣkrānto yamasādanāt", "category": "Epic, Ramayana", "book": "Ramayana", "position": "Kanda 7, Sarga 022, Verse 042"}
{"quote": "tato vaivasvato devaiḥ saha brahmapurogamaiḥ jagāma tridivaṃ hṛṣṭo nāradaś ca mahāmuniḥ", "category": "Epic, Ramayana", "book": "Ramayana", "position": "Kanda 7, Sarga 022, Verse 043"}
{"quote": "sa tu jitvā daśagrīvo yamaṃ tridaśapuṃgavam rāvaṇas tu jayaślāghī svasahāyān dadarśa ha", "category": "Epic, Ramayana", "book": "Ramayana", "position": "Kanda 7, Sarga 023, Verse 001"}
{"quote": "jayena vardhayitvā ca mārīcapramukhās tataḥ puṣpakaṃ bhejire sarve sāntvitā ravaṇena ha", "category": "Epic, Ramayana", "book": "Ramayana", "position": "Kanda 7, Sarga 023, Verse 002"}
{"quote": "tato rasātalaṃ hṛṣṭaḥ praviṣṭaḥ payaso nidhim daityoraga gaṇādhyuṣṭaṃ varuṇena surakṣitam", "category": "Epic, Ramayana", "book": "Ramayana", "position": "Kanda 7, Sarga 023, Verse 003"}
{"quote": "sa tu bhogavatīṃ gatvā purīṃ vāsukipālitām sthāpya nāgān vaśe kṛtvā yayau maṇimatīṃ purīm", "category": "Epic, Ramayana", "book": "Ramayana", "position": "Kanda 7, Sarga 023, Verse 004"}
{"quote": "nivātakavacās tatra daityā labdhavarā vasan rākṣasas tān samāsādya yuddhena samupāhvayat", "category": "Epic, Ramayana", "book": "Ramayana", "position": "Kanda 7, Sarga 023, Verse 005"}
{"quote": "te tu sarve suvikrāntā daiteyā balaśālinaḥ nānāpraharaṇās tatra prayuddhā yuddhadurmadāḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 006"}
{"quote": "teṣāṃ tu yudhyamānānāṃ sāgraḥ saṃvatsaro gataḥ na cānyatarayos tatra vijayo vā kṣayo 'pi vā", "category": "Epic, Ramayana", "book": "Ramayana", "position": "Kanda 7, Sarga 023, Verse 007"}
{"quote": "tataḥ pitāmahas tatra trailokyagatir avyayaḥ ājagāma drutaṃ devo vimānavaram āsthitaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 008"}
{"quote": "nivātakavacānāṃ tu nivārya raṇakarma tat vṛddhaḥ pitāmaho vākyam uvāca viditārthavat", "category": "Epic, Ramayana", "book": "Ramayana", "position": "Kanda 7, Sarga 023, Verse 009"}
{"quote": "na hy ayaṃ rāvaṇo yuddhe śakyo jetuṃ surāsuraiḥ na bhavantaḥ kṣayaṃ netuṃ śakyāḥ sendraiḥ surāsuraiḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 010"}
{"quote": "rākṣasasya sakhitvaṃ vai bhavadbhiḥ saha rocate avibhaktā hi sarvārthāḥ suhṛdāṃ nātra saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 011"}
{"quote": "tato 'gnisākṣikaṃ sakhyaṃ kṛtavāṃs tatra rāvaṇaḥ nivātakavacaiḥ sārdhaṃ prītimān abhavat tadā", "category": "Epic, Ramayana", "book": "Ramayana", "position": "Kanda 7, Sarga 023, Verse 012"}
{"quote": "arcitas tair yathānyāyaṃ saṃvatsarasukhoṣitaḥ svapurān nirviśeṣaṃ ca pūjāṃ prāpto daśānanaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 013"}
{"quote": "sa tūpadhārya māyānāṃ śatam ekonam ātmavān salilendrapurānveṣī sa babhrāma rasātalam", "category": "Epic, Ramayana", "book": "Ramayana", "position": "Kanda 7, Sarga 023, Verse 014"}
{"quote": "tato 'śmanagaraṃ nāma kālakeyābhirakṣitam taṃ vijitya muhūrtena jaghne daityāṃś catuḥśatam", "category": "Epic, Ramayana", "book": "Ramayana", "position": "Kanda 7, Sarga 023, Verse 015"}
{"quote": "tataḥ pāṇḍurameghābhaṃ kailāsam iva saṃsthitam varuṇasyālayaṃ divyam apaśyad rākṣasādhipaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 016"}
{"quote": "kṣarantīṃ ca payo nityaṃ surabhiṃ gām avasthitām yasyāḥ payoviniṣyandāt kṣīrodo nāma sāgaraḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 017"}
{"quote": "yasmāc candraḥ prabhavati śītaraśmiḥ prajāhitaḥ yaṃ samāsādya jīvanti phenapāḥ paramarṣayaḥ amṛtaṃ yatra cotpannaṃ surā cāpi surāśinām", "category": "Epic, Ramayana", "book": "Ramayana", "position": "Kanda 7, Sarga 023, Verse 018"}
{"quote": "yāṃ bruvanti narā loke surabhiṃ nāma nāmataḥ pradakṣiṇaṃ tu tāṃ kṛtvā rāvaṇaḥ paramādbhutām praviveśa mahāghoraṃ guptaṃ bahuvidhair balaiḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 019"}
{"quote": "tato dhārāśatākīrṇaṃ śāradābhranibhaṃ tadā nityaprahṛṣṭaṃ dadṛśe varuṇasya gṛhottamam", "category": "Epic, Ramayana", "book": "Ramayana", "position": "Kanda 7, Sarga 023, Verse 020"}
{"quote": "tato hatvā balādhyakṣān samare taiś ca tāḍitaḥ abravīt kva gato yo vo rājā śīghraṃ nivedyatām", "category": "Epic, Ramayana", "book": "Ramayana", "position": "Kanda 7, Sarga 023, Verse 021"}
{"quote": "yuddhārthī rāvaṇaḥ prāptas tasya yuddhaṃ pradīyatām vada vā na bhayaṃ te 'sti nirjito 'smīti sāñjaliḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 022"}
{"quote": "etasminn antare kruddhā varuṇasya mahātmanaḥ putrāḥ pautrāś ca niṣkrāman gauś ca puṣkara eva ca", "category": "Epic, Ramayana", "book": "Ramayana", "position": "Kanda 7, Sarga 023, Verse 023"}
{"quote": "te tu vīryaguṇopetā balaiḥ parivṛtāḥ svakaiḥ yuktvā rathān kāmagamān udyadbhāskaravarcasaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 024"}
{"quote": "tato yuddhaṃ samabhavad dāruṇaṃ lomaharṣaṇam salilendrasya putrāṇāṃ rāvaṇasya ca rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 025"}
{"quote": "amātyais tu mahāvīryair daśagrīvasya rakṣasaḥ vāruṇaṃ tad balaṃ kṛtsnaṃ kṣaṇena vinipātitam", "category": "Epic, Ramayana", "book": "Ramayana", "position": "Kanda 7, Sarga 023, Verse 026"}
{"quote": "samīkṣya svabalaṃ saṃkhye varuṇasyā sutās tadā arditāḥ śarajālena nivṛttā raṇakarmaṇaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 027"}
{"quote": "mahītalagatās te tu rāvaṇaṃ dṛśya puṣpake ākāśam āśu viviśuḥ syandanaiḥ śīghragāmibhiḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 028"}
{"quote": "mahad āsīt tatas teṣāṃ tulyaṃ sthānam avāpya tat ākāśayuddhaṃ tumulaṃ devadānavayor iva", "category": "Epic, Ramayana", "book": "Ramayana", "position": "Kanda 7, Sarga 023, Verse 029"}
{"quote": "tatas te rāvaṇaṃ yuddhe śaraiḥ pāvakasaṃnibhaiḥ vimukhīkṛtya saṃhṛṣṭā vinedur vividhān ravān", "category": "Epic, Ramayana", "book": "Ramayana", "position": "Kanda 7, Sarga 023, Verse 030"}
{"quote": "tato mahodaraḥ kruddho rājānaṃ dṛśya dharṣitam tyaktvā mṛtyubhayaṃ vīro yuddhakāṅkṣī vyalokayat", "category": "Epic, Ramayana", "book": "Ramayana", "position": "Kanda 7, Sarga 023, Verse 031"}
{"quote": "tena teṣāṃ hayā ye ca kāmagāḥ pavanopamāḥ mahodareṇa gadayā hatās te prayayuḥ kṣitim", "category": "Epic, Ramayana", "book": "Ramayana", "position": "Kanda 7, Sarga 023, Verse 032"}
{"quote": "teṣāṃ varuṇasūnūnāṃ hatvā yodhān hayāṃś ca tān mumocāśu mahānādaṃ virathān prekṣya tān sthitān", "category": "Epic, Ramayana", "book": "Ramayana", "position": "Kanda 7, Sarga 023, Verse 033"}
{"quote": "te tu teṣāṃ rathāḥ sāśvāḥ saha sārathibhir varaiḥ mahodareṇa nihatāḥ patitāḥ pṛthivītale", "category": "Epic, Ramayana", "book": "Ramayana", "position": "Kanda 7, Sarga 023, Verse 034"}
{"quote": "te tu tyaktvā rathān putrā varuṇasya mahātmanaḥ ākāśe viṣṭhitāḥ śūrāḥ svaprabhāvān na vivyathuḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 035"}
{"quote": "dhanūṃṣi kṛtvā sajyāni vinirbhidya mahodaram rāvaṇaṃ samare kruddhāḥ sahitāḥ samabhidravan", "category": "Epic, Ramayana", "book": "Ramayana", "position": "Kanda 7, Sarga 023, Verse 036"}
{"quote": "tataḥ kruddho daśagrīvaḥ kālāgnir iva viṣṭhitaḥ śaravarṣaṃ mahāvegaṃ teṣāṃ marmasv apātayat", "category": "Epic, Ramayana", "book": "Ramayana", "position": "Kanda 7, Sarga 023, Verse 037"}
{"quote": "musalāni vicitrāṇi tato bhallaśatāni ca paṭṭasāṃś caiva śaktīś ca śataghnīs tomarāṃs tathā pātayām āsa durdharṣas teṣām upari viṣṭhitaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 038"}
{"quote": "atha viddhās tu te vīrā viniṣpetuḥ padātayaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 039"}
{"quote": "tato rakṣo mahānādaṃ muktvā hanti sma vāruṇān nānāpraharaṇair ghorair dhārāpātair ivāmbudaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 040"}
{"quote": "tatas te vimukhāḥ sarve patitā dharaṇītale raṇāt svapuruṣaiḥ śīghraṃ gṛhāṇy eva praveśitāḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 041"}
{"quote": "tān abravīt tato rakṣo varuṇāya nivedyatām rāvaṇaṃ cābravīn mantrī prabhāso nāma vāruṇaḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 042"}
{"quote": "gataḥ khalu mahātejā brahmalokaṃ jaleśvaraḥ gāndharvaṃ varuṇaḥ śrotuṃ yaṃ tvam āhvayase yudhi", "category": "Epic, Ramayana", "book": "Ramayana", "position": "Kanda 7, Sarga 023, Verse 043"}
{"quote": "tat kiṃ tava vṛthā vīra pariśrāmya gate nṛpe ye tu saṃnihitā vīrāḥ kumārās te parājitāḥ", "category": "Epic, Ramayana", "book": "Ramayana", "position": "Kanda 7, Sarga 023, Verse 044"}
{"quote": "rākṣasendras tu tac chrutvā nāma viśrāvya cātmanaḥ harṣān nādaṃ vimuñcan vai niṣkrānto varuṇālayāt", "category": "Epic, Ramayana", "book": "Ramayana", "position": "Kanda 7, Sarga 023, Verse 045"}
{"quote": "āgatas tu pathā yena tenaiva vinivṛtya saḥ laṅkām abhimukho rakṣo nabhastalagato yayau", "category": "Epic, Ramayana", "book": "Ramayana", "position": "Kanda 7, Sarga 023, Verse 046"}
{"quote": "nivartamānaḥ saṃhṛṣṭo rāvaṇaḥ sa durātmavān jahre pathi narendrarṣidevagandharvakanyakāḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 001"}
{"quote": "darśanīyāṃ hi yāṃ rakṣaḥ kanyāṃ strīṃ vātha paśyati hatvā bandhujanaṃ tasyā vimāne saṃnyaveśayat", "category": "Epic, Ramayana", "book": "Ramayana", "position": "Kanda 7, Sarga 024, Verse 002"}
{"quote": "tatra pannagayakṣāṇāṃ mānuṣāṇāṃ ca rakṣasām daityānāṃ dānavānāṃ ca kanyā jagrāha rāvaṇaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 003"}
{"quote": "dīrghakeśyaḥ sucārvaṅgyaḥ pūrṇacandranibhānanāḥ śokāyattās taruṇyaś ca samastā stananamritāḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 004"}
{"quote": "tulyam agnyarciṣāṃ tatra śokāgnibhayasaṃbhavam pravepamānā duḥkhārtā mumucur bāṣpajaṃ jalam", "category": "Epic, Ramayana", "book": "Ramayana", "position": "Kanda 7, Sarga 024, Verse 005"}
{"quote": "tāsāṃ niśvasamānānāṃ niśvasaiḥ saṃpradīpitam agnihotram ivābhāti saṃniruddhāgnipuṣpakam", "category": "Epic, Ramayana", "book": "Ramayana", "position": "Kanda 7, Sarga 024, Verse 006"}
{"quote": "kā cid dadhyau suduḥkhārtā hanyād api hi mām ayam smṛtvā mātṝḥ pitṝn bhrātṝn putrān vai śvaśurān api duḥkhaśokasamāviṣṭā vilepuḥ sahitāḥ striyaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 007"}
{"quote": "kathaṃ nu khalu me putraḥ kariṣyati mayā vinā kathaṃ mātā kathaṃ bhrātā nimagnāḥ śokasāgare", "category": "Epic, Ramayana", "book": "Ramayana", "position": "Kanda 7, Sarga 024, Verse 008"}
{"quote": "hā kathaṃ nu kariṣyāmi bhartāraṃ daivataṃ vinā mṛtyo prasīda yāce tvāṃ naya māṃ yamasādanam", "category": "Epic, Ramayana", "book": "Ramayana", "position": "Kanda 7, Sarga 024, Verse 009"}
{"quote": "kiṃ nu me duṣkṛtaṃ karma kṛtaṃ dehāntare purā tato 'smi dharṣitānena patitā śokasāgare", "category": "Epic, Ramayana", "book": "Ramayana", "position": "Kanda 7, Sarga 024, Verse 010"}
{"quote": "na khalv idānīṃ paśyāmi duḥkhasyāntam ihātmanaḥ aho dhin mānuṣāṃl lokān nāsti khalv adhamaḥ paraḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 011"}
{"quote": "yad durbalā balavatā bāndhavā rāvaṇena me uditenaiva sūryeṇa tārakā iva nāśitāḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 012"}
{"quote": "aho subalavad rakṣo vadhopāyeṣu rajyate aho durvṛttam ātmānaṃ svayam eva na budhyate", "category": "Epic, Ramayana", "book": "Ramayana", "position": "Kanda 7, Sarga 024, Verse 013"}
{"quote": "sarvathā sadṛśas tāvad vikramo 'sya durātmanaḥ idaṃ tv asadṛśaṃ karma paradārābhimarśanam", "category": "Epic, Ramayana", "book": "Ramayana", "position": "Kanda 7, Sarga 024, Verse 014"}
{"quote": "yasmād eṣa parakhyāsu strīṣu rajyati durmatiḥ tasmād dhi strīkṛtenaiva vadhaṃ prāpsyati vāraṇaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 015"}
{"quote": "śaptaḥ strībhiḥ sa tu tadā hatatejāḥ suniṣprabha pativratābhiḥ sādhvībhiḥ sthitābhiḥ sādhu vartmani", "category": "Epic, Ramayana", "book": "Ramayana", "position": "Kanda 7, Sarga 024, Verse 016"}
{"quote": "evaṃ vilapamānāsu rāvaṇo rākṣasādhipaḥ praviveśa purīṃ laṅkāṃ pūjyamāno niśācaraiḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 017"}
{"quote": "tato rākṣasarājasya svasā paramaduḥkhitā pādayoḥ patitā tasya vaktum evopacakrame", "category": "Epic, Ramayana", "book": "Ramayana", "position": "Kanda 7, Sarga 024, Verse 018"}
{"quote": "tataḥ svasāram utthāpya rāvaṇaḥ parisāntvayan abravīt kim idaṃ bhadre vaktum arhasi me drutam", "category": "Epic, Ramayana", "book": "Ramayana", "position": "Kanda 7, Sarga 024, Verse 019"}
{"quote": "sā bāṣpapariruddhākṣī rākṣasī vākyam abravīt hatāsmi vidhavā rājaṃs tvayā balavatā kṛtā", "category": "Epic, Ramayana", "book": "Ramayana", "position": "Kanda 7, Sarga 024, Verse 020"}
{"quote": "ete viryāt tvayā rājan daityā vinihatā raṇe kālakeyā iti khyātā mahābalaparākramāḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 021"}
{"quote": "tatra me nihato bhartā garīyāñ jīvitād api sa tvayā dayitas tatra bhrātrā śatrusamena vai", "category": "Epic, Ramayana", "book": "Ramayana", "position": "Kanda 7, Sarga 024, Verse 022"}
{"quote": "yā tvayāsmi hatā rājan svayam eveha bandhunā duḥkhaṃ vaidhavyaśabdaṃ ca dattaṃ bhokṣyāmy ahaṃ tvayā", "category": "Epic, Ramayana", "book": "Ramayana", "position": "Kanda 7, Sarga 024, Verse 023"}
{"quote": "nanu nāma tvayā rakṣyo jāmātā samareṣv api taṃ nihatya raṇe rājan svayam eva na lajjase", "category": "Epic, Ramayana", "book": "Ramayana", "position": "Kanda 7, Sarga 024, Verse 024"}
{"quote": "evam uktas tayā rakṣo bhaginyā krośamānayā abravīt sāntvayitvā tāṃ sāmapūrvam idaṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 025"}
{"quote": "alaṃ vatse viṣādena na bhetavyaṃ ca sarvaśaḥ mānadānaviśeṣais tvāṃ toṣayiṣyāmi nityaśaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 026"}
{"quote": "yuddhe pramatto vyākṣipto jayakāṅkṣī kṣipañ śarān nāvagacchāmi yuddheṣu svān parān vāpy ahaṃ śubhe tenāsau nihataḥ saṃkhye mayā bhartā tava svasaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 027"}
{"quote": "asmin kāle tu yat prāptaṃ tat kariṣyāmi te hitam bhrātur aiśvaryasaṃsthasya kharasya bhava pārśvataḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 028"}
{"quote": "caturdaśānāṃ bhrātā te sahasrāṇāṃ bhaviṣyati prabhuḥ prayāṇe dāne ca rākṣasānāṃ mahaujasām", "category": "Epic, Ramayana", "book": "Ramayana", "position": "Kanda 7, Sarga 024, Verse 029"}
{"quote": "tatra mātṛṣvasuḥ putro bhrātā tava kharaḥ prabhuḥ bhaviṣyati sadā kurvan yad vakṣyasi vacaḥ svayam", "category": "Epic, Ramayana", "book": "Ramayana", "position": "Kanda 7, Sarga 024, Verse 030"}
{"quote": "śīghraṃ gacchatv ayaṃ śūro daṇḍakān parirakṣitum dūṣaṇo 'sya balādhyakṣo bhaviṣyati mahābalaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 031"}
{"quote": "sa hi śapto vanoddeśaḥ kruddhenośanasā purā rākṣasānām ayaṃ vāso bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 032"}
{"quote": "evam uktvā daśagrīvaḥ sainyaṃ tasyādideśa ha caturdaśa sahasrāṇi rakṣasāṃ kāmarūpiṇām", "category": "Epic, Ramayana", "book": "Ramayana", "position": "Kanda 7, Sarga 024, Verse 033"}
{"quote": "sa taiḥ sarvaiḥ parivṛto rākṣasair ghoradarśanaiḥ kharaḥ saṃprayayau śīghraṃ daṇḍakān akutobhayaḥ", "category": "Epic, Ramayana", "book": "Ramayana", "position": "Kanda 7, Sarga 024, Verse 034"}
{"quote": "sa tatra kārayām āsa rājyaṃ nihatakaṇṭakam sā ca śūrpaṇakhā prītā nyavasad daṇḍakāvane", "category": "Epic, Ramayana", "book": "Ramayana", "position": "Kanda 7, Sarga 024, Verse 035"}
{"quote": "sa tu dattvā daśagrīvo vanaṃ ghoraṃ kharasya tat bhaginīṃ ca samāśvāsya hṛṣṭaḥ svasthataro 'bhavat", "category": "Epic, Ramayana", "book": "Ramayana", "position": "Kanda 7, Sarga 025, Verse 001"}
{"quote": "tato nikumbhilā nāma laṅkāyāḥ kānanaṃ mahat mahātmā rākṣasendras tat praviveśa sahānugaḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 002"}
{"quote": "tatra yūpaśatākīrṇaṃ saumyacaityopaśobhitam dadarśa viṣṭhitaṃ yajñaṃ saṃpradīptam iva śriyā", "category": "Epic, Ramayana", "book": "Ramayana", "position": "Kanda 7, Sarga 025, Verse 003"}
{"quote": "tataḥ kṛṣṇājinadharaṃ kamaṇḍaluśikhādhvajam dadarśa svasutaṃ tatra meghanādam ariṃdamam", "category": "Epic, Ramayana", "book": "Ramayana", "position": "Kanda 7, Sarga 025, Verse 004"}
{"quote": "rakṣaḥpatiḥ samāsādya samāśliṣya ca bāhubhiḥ abravīt kim idaṃ vatsa vartate tad bravīhi me", "category": "Epic, Ramayana", "book": "Ramayana", "position": "Kanda 7, Sarga 025, Verse 005"}
{"quote": "uśanā tv abravīt tatra gurur yajñasamṛddhaye rāvaṇaṃ rākṣasaśreṣṭhaṃ dvijaśreṣṭho mahātapāḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 006"}
{"quote": "aham ākhyāmi te rājañ śrūyatāṃ sarvam eva ca yajñās te sapta putreṇa prāptāḥ subahuvistarāḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 007"}
{"quote": "agniṣṭomo 'śvamedhaś ca yajño bahusuvarṇakaḥ rājasūyas tathā yajño gomedho vaiṣṇavas tathā", "category": "Epic, Ramayana", "book": "Ramayana", "position": "Kanda 7, Sarga 025, Verse 008"}
{"quote": "māheśvare pravṛtte tu yajñe pumbhiḥ sudurlabhe varāṃs te labdhavān putraḥ sākṣāt paśupater iha", "category": "Epic, Ramayana", "book": "Ramayana", "position": "Kanda 7, Sarga 025, Verse 009"}
{"quote": "kāmagaṃ syandanaṃ divyam antarikṣacaraṃ dhruvam māyāṃ ca tāmasīṃ nāma yayā saṃpadyate tamaḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 010"}
{"quote": "etayā kila saṃgrāme māyayā rākṣaseśvara prayuddhasya gatiḥ śakyā na hi jñātuṃ surāsuraiḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 011"}
{"quote": "akṣayāv iṣudhī bāṇaiś cāpaṃ cāpi sudurjayam astraṃ ca balavat saumya śatruvidhvaṃsanaṃ raṇe", "category": "Epic, Ramayana", "book": "Ramayana", "position": "Kanda 7, Sarga 025, Verse 012"}
{"quote": "etān sarvān varāṃl labdhvā putras te 'yaṃ daśānana adya yajñasamāptau ca tvatpratīkṣaḥ sthito aham", "category": "Epic, Ramayana", "book": "Ramayana", "position": "Kanda 7, Sarga 025, Verse 013"}
{"quote": "tato 'bravīd daśagrīvo na śobhanam idaṃ kṛtam pūjitāḥ śatravo yasmād dravyair indrapurogamāḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 014"}
{"quote": "ehīdānīṃ kṛtaṃ yad dhi tad akartuṃ na śakyate āgaccha saumya gacchāmaḥ svam eva bhavanaṃ prati", "category": "Epic, Ramayana", "book": "Ramayana", "position": "Kanda 7, Sarga 025, Verse 015"}
{"quote": "tato gatvā daśagrīvaḥ saputraḥ savibhīṣaṇaḥ striyo 'vatārayām āsa sarvās tā bāṣpaviklavāḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 016"}
{"quote": "lakṣiṇyo ratnabūtāś ca devadānavarakṣasām nānābhūṣaṇasaṃpannā jvalantyaḥ svena tejasā", "category": "Epic, Ramayana", "book": "Ramayana", "position": "Kanda 7, Sarga 025, Verse 017"}
{"quote": "vibhīṣaṇas tu tā nārīr dṛṣṭvā śokasamākulāḥ tasya tāṃ ca matiṃ jñātvā dharmātmā vākyam abravīt", "category": "Epic, Ramayana", "book": "Ramayana", "position": "Kanda 7, Sarga 025, Verse 018"}
{"quote": "īdṛśais taiḥ samācārair yaśo'rthakulanāśanaiḥ dharṣaṇaṃ prāṇināṃ dattvā svamatena viceṣṭase", "category": "Epic, Ramayana", "book": "Ramayana", "position": "Kanda 7, Sarga 025, Verse 019"}
{"quote": "jñātīn vai dharṣayitvemās tvayānītā varāṅganāḥ tvām atikramya madhunā rājan kumbhīnasī hṛtā", "category": "Epic, Ramayana", "book": "Ramayana", "position": "Kanda 7, Sarga 025, Verse 020"}
{"quote": "rāvaṇas tv abravīd vākyaṃ nāvagacchāmi kiṃ tv idam ko vāyaṃ yas tvayākhyāto madhur ity eva nāmataḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 021"}
{"quote": "vibhīṣaṇas tu saṃkruddho bhrātaraṃ vākyam abravīt śrūyatām asya pāpasya karmaṇaḥ phalam āgatam", "category": "Epic, Ramayana", "book": "Ramayana", "position": "Kanda 7, Sarga 025, Verse 022"}
{"quote": "mātāmahasya yo 'smākaṃ jyeṣṭho bhrātā sumālinaḥ mālyavān iti vikhyāto vṛddhaprājño niśācaraḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 023"}
{"quote": "pitur jyeṣṭho jananyāś ca asmākaṃ tv āryako 'bhavat tasya kumbhīnasī nāma duhitur duhitābhavat", "category": "Epic, Ramayana", "book": "Ramayana", "position": "Kanda 7, Sarga 025, Verse 024"}
{"quote": "mātṛṣvasur athāsmākaṃ sā kanyā cānalodbhavā bhavaty asmākam eṣā vai bhrātṝṇāṃ dharmataḥ svasā", "category": "Epic, Ramayana", "book": "Ramayana", "position": "Kanda 7, Sarga 025, Verse 025"}
{"quote": "sā hṛtā madhunā rājan rākṣasena balīyasā yajñapravṛtte putre te mayi cāntarjaloṣite", "category": "Epic, Ramayana", "book": "Ramayana", "position": "Kanda 7, Sarga 025, Verse 026"}
{"quote": "nihatya rākṣasaśreṣṭhān amātyāṃs tava saṃmatān dharṣayitvā hṛtā rājan guptā hy antaḥpure tava", "category": "Epic, Ramayana", "book": "Ramayana", "position": "Kanda 7, Sarga 025, Verse 027"}
{"quote": "śrutvā tv etan mahārāja kṣāntam eva hato na saḥ yasmād avaśyaṃ dātavyā kanyā bhartre hi dātṛbhiḥ asminn evābhisaṃprāptaṃ loke viditam astu te", "category": "Epic, Ramayana", "book": "Ramayana", "position": "Kanda 7, Sarga 025, Verse 028"}
{"quote": "tato 'bravīd daśagrīvaḥ kruddhaḥ saṃraktalocanaḥ kalpyatāṃ me rathaḥ śīghraṃ śūrāḥ sajjībhavantu ca", "category": "Epic, Ramayana", "book": "Ramayana", "position": "Kanda 7, Sarga 025, Verse 029"}
{"quote": "bhrātā me kumbhakarṇaś ca ye ca mukhyā niśācarāḥ vāhanāny adhirohantu nānāpraharaṇāyudhāḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 030"}
{"quote": "adya taṃ samare hatvā madhuṃ rāvaṇanirbhayam indralokaṃ gamiṣyāmi yuddhakāṅkṣī suhṛdvṛtaḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 031"}
{"quote": "tato vijitya tridivaṃ vaśe sthāpya puraṃdaram nirvṛto vihariṣyāmi trailokyaiśvaryaśobhitaḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 032"}
{"quote": "akṣauhiṇīsahasrāṇi catvāry ugrāṇi rakṣasām nānāpraharaṇāny āśu niryayur yuddhakāṅkṣiṇām", "category": "Epic, Ramayana", "book": "Ramayana", "position": "Kanda 7, Sarga 025, Verse 033"}
{"quote": "indrajit tv agrataḥ sainyaṃ sainikān parigṛhya ca rāvaṇo madhyataḥ śūraḥ kumbhakarṇaś ca pṛṣṭhataḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 034"}
{"quote": "vibhīṣaṇas tu dharmātmā laṅkāyāṃ dharmam ācarat te tu sarve mahābhāgā yayur madhupuraṃ prati", "category": "Epic, Ramayana", "book": "Ramayana", "position": "Kanda 7, Sarga 025, Verse 035"}
{"quote": "rathair nāgaiḥ kharair uṣṭrair hayair dīptair mahoragaiḥ rākṣasāḥ prayayuḥ sarve kṛtvākāśaṃ nirantaram", "category": "Epic, Ramayana", "book": "Ramayana", "position": "Kanda 7, Sarga 025, Verse 036"}
{"quote": "daityāś ca śataśas tatra kṛtavairāḥ suraiḥ saha rāvaṇaṃ prekṣya gacchantam anvagacchanta pṛṣṭhataḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 037"}
{"quote": "sa tu gatvā madhupuraṃ praviśya ca daśānanaḥ na dadarśa madhuṃ tatra bhaginīṃ tatra dṛṣṭavān", "category": "Epic, Ramayana", "book": "Ramayana", "position": "Kanda 7, Sarga 025, Verse 038"}
{"quote": "sā prahvā prāñjalir bhūtvā śirasā pādayor gatā tasya rākṣasarājasya trastā kumbhīnasī svasā", "category": "Epic, Ramayana", "book": "Ramayana", "position": "Kanda 7, Sarga 025, Verse 039"}
{"quote": "tāṃ samutthāpayām āsa na bhetavyam iti bruvan rāvaṇo rākṣasaśreṣṭhaḥ kiṃ cāpi karavāṇi te", "category": "Epic, Ramayana", "book": "Ramayana", "position": "Kanda 7, Sarga 025, Verse 040"}
{"quote": "sābravīd yadi me rājan prasannas tvaṃ mahābala bhartāraṃ na mamehādya hantum arhasi mānada", "category": "Epic, Ramayana", "book": "Ramayana", "position": "Kanda 7, Sarga 025, Verse 041"}
{"quote": "satyavāg bhava rājendra mām avekṣasva yācatīm tvayā hy uktaṃ mahābāho na bhetavyam iti svayam", "category": "Epic, Ramayana", "book": "Ramayana", "position": "Kanda 7, Sarga 025, Verse 042"}
{"quote": "rāvaṇas tv abravīd dhṛṣṭaḥ svasāraṃ tatra saṃsthitām kva cāsau tava bhartā vai mama śīghraṃ nivedyatām", "category": "Epic, Ramayana", "book": "Ramayana", "position": "Kanda 7, Sarga 025, Verse 043"}
{"quote": "saha tena gamiṣyāmi suralokaṃ jayāya vai tava kāruṇyasauhārdān nivṛtto 'smi madhor vadhāt", "category": "Epic, Ramayana", "book": "Ramayana", "position": "Kanda 7, Sarga 025, Verse 044"}
{"quote": "ity uktā sā prasuptaṃ taṃ samutthāpya niśācaram abravīt saṃprahṛṣṭeva rākṣasī suvipaścitam", "category": "Epic, Ramayana", "book": "Ramayana", "position": "Kanda 7, Sarga 025, Verse 045"}
{"quote": "eṣa prāpto daśagrīvo mama bhrātā niśācaraḥ suralokajayākāṅkṣī sāhāyye tvāṃ vṛṇoti ca", "category": "Epic, Ramayana", "book": "Ramayana", "position": "Kanda 7, Sarga 025, Verse 046"}
{"quote": "tad asya tvaṃ sahāyārthaṃ sabandhur gaccha rākṣasa snigdhasya bhajamānasya yuktam arthāya kalpitum", "category": "Epic, Ramayana", "book": "Ramayana", "position": "Kanda 7, Sarga 025, Verse 047"}
{"quote": "tasyās tad vacanaṃ śrutvā tathety āha madhur vacaḥ dadarśa rākṣasaśreṣṭhaṃ yathānyāyam upetya saḥ", "category": "Epic, Ramayana", "book": "Ramayana", "position": "Kanda 7, Sarga 025, Verse 048"}
{"quote": "pūjayām āsa dharmeṇa rāvaṇaṃ rākṣasādhipam prāptapūjo daśagrīvo madhuveśmani vīryavān tatra caikāṃ niśām uṣya gamanāyopacakrame", "category": "Epic, Ramayana", "book": "Ramayana", "position": "Kanda 7, Sarga 025, Verse 049"}
{"quote": "tataḥ kailāsam āsādya śailaṃ vaiśravaṇālayam rākṣasendro mahendrābhaḥ senām upaniveśayat", "category": "Epic, Ramayana", "book": "Ramayana", "position": "Kanda 7, Sarga 025, Verse 050"}
{"quote": "sa tu tatra daśagrīvaḥ saha sainyena vīryavān astaṃ prāpte dinakare nivāsaṃ samarocayat", "category": "Epic, Ramayana", "book": "Ramayana", "position": "Kanda 7, Sarga 026, Verse 001"}
{"quote": "udite vimale candre tulyaparvatavarcasi sa dadarśa guṇāṃs tatra candrapādopaśobhitān", "category": "Epic, Ramayana", "book": "Ramayana", "position": "Kanda 7, Sarga 026, Verse 002"}
{"quote": "karṇikāravanair divyaiḥ kadambagahanais tathā padminībhiś ca phullābhir mandākinyā jalair api", "category": "Epic, Ramayana", "book": "Ramayana", "position": "Kanda 7, Sarga 026, Verse 003"}
{"quote": "ghaṇṭānām iva saṃnādaḥ śuśruve madhurasvanaḥ apsarogaṇasaṃghanāṃ gāyatāṃ dhanadālaye", "category": "Epic, Ramayana", "book": "Ramayana", "position": "Kanda 7, Sarga 026, Verse 004"}
{"quote": "puṣpavarṣāṇi muñcanto nagāḥ pavanatāḍitāḥ śailaṃ taṃ vāsayantīva madhumādhavagandhinaḥ", "category": "Epic, Ramayana", "book": "Ramayana", "position": "Kanda 7, Sarga 026, Verse 005"}
{"quote": "madhupuṣparajaḥpṛktaṃ gandham ādāya puṣkalam pravavau vardhayan kāmaṃ rāvaṇasya sukho 'nilaḥ", "category": "Epic, Ramayana", "book": "Ramayana", "position": "Kanda 7, Sarga 026, Verse 006"}
{"quote": "geyāt puṣpasamṛddhyā ca śaityād vāyor guṇair gireḥ pravṛttāyāṃ rajanyāṃ ca candrasyodayanena ca", "category": "Epic, Ramayana", "book": "Ramayana", "position": "Kanda 7, Sarga 026, Verse 007"}
{"quote": "rāvaṇaḥ sumahāvīryaḥ kāmabāṇavaśaṃ gataḥ viniśvasya viniśvasya śaśinaṃ samavaikṣata", "category": "Epic, Ramayana", "book": "Ramayana", "position": "Kanda 7, Sarga 026, Verse 008"}
{"quote": "etasminn antare tatra divyapuṣpavibhūṣitā sarvāpsarovarā rambhā pūrṇacandranibhānanā", "category": "Epic, Ramayana", "book": "Ramayana", "position": "Kanda 7, Sarga 026, Verse 009"}
{"quote": "kṛtair viśeṣakair ārdraiḥ ṣaḍartukusumotsavaiḥ nīlaṃ satoyameghābhaṃ vastraṃ samavaguṇṭhitā", "category": "Epic, Ramayana", "book": "Ramayana", "position": "Kanda 7, Sarga 026, Verse 010"}
{"quote": "yasya vaktraṃ śaśinibhaṃ bhruvau cāpanibhe śubhe ūrū karikarākārau karau pallavakomalau sainyamadhyena gacchantī rāvaṇenopalakṣitā", "category": "Epic, Ramayana", "book": "Ramayana", "position": "Kanda 7, Sarga 026, Verse 011"}
{"quote": "tāṃ samutthāya rakṣendraḥ kāmabāṇabalārditaḥ kare gṛhītvā gacchantīṃ smayamāno 'bhyabhāṣata", "category": "Epic, Ramayana", "book": "Ramayana", "position": "Kanda 7, Sarga 026, Verse 012"}
{"quote": "kva gacchasi varārohe kāṃ siddhiṃ bhajase svayam kasyābhyudayakālo 'yaṃ yas tvāṃ samupabhokṣyate", "category": "Epic, Ramayana", "book": "Ramayana", "position": "Kanda 7, Sarga 026, Verse 013"}
{"quote": "tavānanarasasyādya padmotpalasugandhinaḥ sudhāmṛtarasasyeva ko 'dya tṛptiṃ gamiṣyati", "category": "Epic, Ramayana", "book": "Ramayana", "position": "Kanda 7, Sarga 026, Verse 014"}
{"quote": "svarṇakumbhanibhau pīnau śubhau bhīru nirantarau kasyorasthalasaṃsparśaṃ dāsyatas te kucāv imau", "category": "Epic, Ramayana", "book": "Ramayana", "position": "Kanda 7, Sarga 026, Verse 015"}
{"quote": "suvarṇacakrapratimaṃ svarṇadāmacitaṃ pṛthu adhyārokṣyati kas te 'dya svargaṃ jaghanarūpiṇam", "category": "Epic, Ramayana", "book": "Ramayana", "position": "Kanda 7, Sarga 026, Verse 016"}
{"quote": "madviśiṣṭaḥ pumān ko 'nyaḥ śakro viṣṇur athāśvinau mām atītya hi yasya tvaṃ yāsi bhīru na śobhanam", "category": "Epic, Ramayana", "book": "Ramayana", "position": "Kanda 7, Sarga 026, Verse 017"}
{"quote": "viśrama tvaṃ pṛthuśroṇi śilātalam idaṃ śubham trailokye yaḥ prabhuś caiva tulyo mama na vidyate", "category": "Epic, Ramayana", "book": "Ramayana", "position": "Kanda 7, Sarga 026, Verse 018"}
{"quote": "tad eṣa prāñjaliḥ prahvo yācate tvāṃ daśānanaḥ yaḥ prabhuś cāpi bhartā ca trailokyasya bhajasva mām", "category": "Epic, Ramayana", "book": "Ramayana", "position": "Kanda 7, Sarga 026, Verse 019"}
{"quote": "evam uktābravīd rambhā vepamānā kṛtāñjaliḥ prasīda nārhase vaktum īdṛśaṃ tvaṃ hi me guruḥ", "category": "Epic, Ramayana", "book": "Ramayana", "position": "Kanda 7, Sarga 026, Verse 020"}
{"quote": "anyebhyo 'pi tvayā rakṣyā prāpnuyāṃ dharṣaṇaṃ yadi dharmataś ca snuṣā te 'haṃ tattvam etad bravīmi te", "category": "Epic, Ramayana", "book": "Ramayana", "position": "Kanda 7, Sarga 026, Verse 021"}
{"quote": "abravīt tāṃ daśagrīvaś caraṇādhomukhīṃ sthitām sutasya yadi me bhāryā tatas tvaṃ me snuṣā bhaveḥ", "category": "Epic, Ramayana", "book": "Ramayana", "position": "Kanda 7, Sarga 026, Verse 022"}
{"quote": "bāḍham ity eva sā rambhā prāha rāvaṇam uttaram dharmatas te sutasyāhaṃ bhāryā rākṣasapuṃgava", "category": "Epic, Ramayana", "book": "Ramayana", "position": "Kanda 7, Sarga 026, Verse 023"}
{"quote": "putraḥ priyataraḥ prāṇair bhrātur vaiśravaṇasya te khyāto yas triṣu lokeṣu nalakūbara ity asau", "category": "Epic, Ramayana", "book": "Ramayana", "position": "Kanda 7, Sarga 026, Verse 024"}
{"quote": "dharmato yo bhaved vipraḥ kṣatriyo vīryato bhavet krodhād yaś ca bhaved agniḥ kṣāntyā ca vasudhāsamaḥ", "category": "Epic, Ramayana", "book": "Ramayana", "position": "Kanda 7, Sarga 026, Verse 025"}
{"quote": "tasyāsmi kṛtasaṃketā lokapālasutasya vai tam uddiśya ca me sarvaṃ vibhūṣaṇam idaṃ kṛtam", "category": "Epic, Ramayana", "book": "Ramayana", "position": "Kanda 7, Sarga 026, Verse 026"}
{"quote": "yasya tasya hi nānyasya bhāvo māṃ prati tiṣṭhati tena satyena māṃ rājan moktum arhasy ariṃdama", "category": "Epic, Ramayana", "book": "Ramayana", "position": "Kanda 7, Sarga 026, Verse 027"}
{"quote": "sa hi tiṣṭhati dharmātmā sāmprataṃ matsamutsukaḥ tan na vighnaṃ sutasyeha kartum arhasi muñca mām", "category": "Epic, Ramayana", "book": "Ramayana", "position": "Kanda 7, Sarga 026, Verse 028"}
{"quote": "sadbhir ācaritaṃ mārgaṃ gaccha rākṣasapuṃgava mānanīyo mayā hi tvaṃ lālanīyā tathāsmi te", "category": "Epic, Ramayana", "book": "Ramayana", "position": "Kanda 7, Sarga 026, Verse 029"}
{"quote": "evaṃ bruvāṇāṃ rambhāṃ tāṃ dharmārthasahitaṃ vacaḥ nirbhartsya rākṣaso mohāt pratigṛhya balād balī kāmamohābhisaṃrabdho maithunāyopacakrame", "category": "Epic, Ramayana", "book": "Ramayana", "position": "Kanda 7, Sarga 026, Verse 030"}
{"quote": "sā vimuktā tato rambhā bhraṣṭamālyavibhūṣaṇā gajendrākrīḍamathitā nadīvākulatāṃ gatā", "category": "Epic, Ramayana", "book": "Ramayana", "position": "Kanda 7, Sarga 026, Verse 031"}
{"quote": "sā vepamānā lajjantī bhītā karakṛtāñjaliḥ nalakūbaram āsādya pādayor nipapāta ha", "category": "Epic, Ramayana", "book": "Ramayana", "position": "Kanda 7, Sarga 026, Verse 032"}
{"quote": "tadavasthāṃ ca tāṃ dṛṣṭvā mahātmā nalakūbaraḥ abravīt kim idaṃ bhadre pādayoḥ patitāsi me", "category": "Epic, Ramayana", "book": "Ramayana", "position": "Kanda 7, Sarga 026, Verse 033"}
{"quote": "sā tu niśvasamānā ca vepamānātha sāñjaliḥ tasmai sarvaṃ yathātathyam ākhyātum upacakrame", "category": "Epic, Ramayana", "book": "Ramayana", "position": "Kanda 7, Sarga 026, Verse 034"}
{"quote": "eṣa deva daśagrīvaḥ prāpto gantuṃ triviṣṭapam tena sainyasahāyena niśeha pariṇāmyate", "category": "Epic, Ramayana", "book": "Ramayana", "position": "Kanda 7, Sarga 026, Verse 035"}
{"quote": "āyāntī tena dṛṣṭāsmi tvatsakāśam ariṃdama gṛhītvā tena pṛṣṭāsmi kasya tvam iti rakṣasā", "category": "Epic, Ramayana", "book": "Ramayana", "position": "Kanda 7, Sarga 026, Verse 036"}
{"quote": "mayā tu sarvaṃ yat satyaṃ tad dhi tasmai niveditam kāmamohābhibhūtātmā nāśrauṣīt tad vaco mama", "category": "Epic, Ramayana", "book": "Ramayana", "position": "Kanda 7, Sarga 026, Verse 037"}
{"quote": "yācyamāno mayā deva snuṣā te 'ham iti prabho tat sarvaṃ pṛṣṭhataḥ kṛtvā balāt tenāsmi dharṣitā", "category": "Epic, Ramayana", "book": "Ramayana", "position": "Kanda 7, Sarga 026, Verse 038"}
{"quote": "evaṃ tvam aparādhaṃ me kṣantum arhasi mānada na hi tulyaṃ balaṃ saumya striyāś ca puruṣasya ca", "category": "Epic, Ramayana", "book": "Ramayana", "position": "Kanda 7, Sarga 026, Verse 039"}
{"quote": "evaṃ śrutvā tu saṃkruddhas tadā vaiśvaraṇātmajaḥ dharṣaṇāṃ tāṃ parāṃ śrutvā dhyānaṃ saṃpraviveśa ha", "category": "Epic, Ramayana", "book": "Ramayana", "position": "Kanda 7, Sarga 026, Verse 040"}
{"quote": "tasya tat karma vijñāya tadā vaiśravaṇātmajaḥ muhūrtād roṣatāmrākṣas toyaṃ jagrāha pāṇinā", "category": "Epic, Ramayana", "book": "Ramayana", "position": "Kanda 7, Sarga 026, Verse 041"}
{"quote": "gṛhītvā salilaṃ divyam upaspṛśya yathāvidhi utsasarja tadā śāpaṃ rākṣasendrāya dāruṇam", "category": "Epic, Ramayana", "book": "Ramayana", "position": "Kanda 7, Sarga 026, Verse 042"}
{"quote": "akāmā tena yasmāt tvaṃ balād bhadre pradharṣitā tasmāt sa yuvatīm anyāṃ nākāmām upayāsyati", "category": "Epic, Ramayana", "book": "Ramayana", "position": "Kanda 7, Sarga 026, Verse 043"}
{"quote": "yadā tv akāmāṃ kāmārto dharṣayiṣyati yoṣitam mūrdhā tu saptadhā tasya śakalībhavitā tadā", "category": "Epic, Ramayana", "book": "Ramayana", "position": "Kanda 7, Sarga 026, Verse 044"}
{"quote": "tasminn udāhṛte śāpe jvalitāgnisamaprabhe devadundubhayo neduḥ puṣpavṛṣṭiś ca khāc cyutā", "category": "Epic, Ramayana", "book": "Ramayana", "position": "Kanda 7, Sarga 026, Verse 045"}
{"quote": "prajāpatimukhāś cāpi sarve devāḥ praharṣitāḥ jñātvā lokagatiṃ sarvāṃ tasya mṛtyuṃ ca rakṣasaḥ", "category": "Epic, Ramayana", "book": "Ramayana", "position": "Kanda 7, Sarga 026, Verse 046"}
{"quote": "śrutvā tu sa daśagrīvas taṃ śāpaṃ romaharṣaṇam nārīṣu maithunaṃ bhāvaṃ nākāmāsv abhyarocayat", "category": "Epic, Ramayana", "book": "Ramayana", "position": "Kanda 7, Sarga 026, Verse 047"}
{"quote": "kailāsaṃ laṅghayitvātha daśagrīvaḥ sarākṣasaḥ āsasāda mahātejā indralokaṃ niśācaraḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 001"}
{"quote": "tasya rākṣasasainyasya samantād upayāsyataḥ devalokaṃ yayau śabdo bhidyamānārṇavopamaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 002"}
{"quote": "śrutvā tu rāvaṇaṃ prāptam indraḥ saṃcalitāsanaḥ abravīt tatra tān devān sarvān eva samāgatān", "category": "Epic, Ramayana", "book": "Ramayana", "position": "Kanda 7, Sarga 027, Verse 003"}
{"quote": "ādityān savasūn rudrān viśvān sādhyān marudgaṇān sajjībhavata yuddhārthaṃ rāvaṇasya durātmanaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 004"}
{"quote": "evam uktās tu śakreṇa devāḥ śakrasamā yudhi saṃnahyanta mahāsattvā yuddhaśraddhāsamanvitāḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 005"}
{"quote": "sa tu dīnaḥ paritrasto mahendro rāvaṇaṃ prati viṣṇoḥ samīpam āgatya vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 027, Verse 006"}
{"quote": "viṣṇo kathaṃ kariṣyāmo mahāvīryaparākrama asau hi balavān rakṣo yuddhārtham abhivartate", "category": "Epic, Ramayana", "book": "Ramayana", "position": "Kanda 7, Sarga 027, Verse 007"}
{"quote": "varapradānād balavān na khalv anyena hetunā tac ca satyaṃ hi kartavyaṃ vākyaṃ deva prajāpateḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 008"}
{"quote": "tad yathā namucir vṛtro balir narakaśambarau tvan mataṃ samavaṣṭabhya yathā dagdhās tathā kuru", "category": "Epic, Ramayana", "book": "Ramayana", "position": "Kanda 7, Sarga 027, Verse 009"}
{"quote": "na hy anyo deva devānām āpatsu sumahābala gatiḥ parāyaṇaṃ vāsti tvām ṛte puruṣottama", "category": "Epic, Ramayana", "book": "Ramayana", "position": "Kanda 7, Sarga 027, Verse 010"}
{"quote": "tvaṃ hi nārāyaṇaḥ śrīmān padmanābhaḥ sanātanaḥ tvayāhaṃ sthāpitaś caiva devarājye sanātane", "category": "Epic, Ramayana", "book": "Ramayana", "position": "Kanda 7, Sarga 027, Verse 011"}
{"quote": "tad ākhyāhi yathātattvaṃ devadeva mama svayam asicakrasahāyas tvaṃ yudhyase saṃyuge ripum", "category": "Epic, Ramayana", "book": "Ramayana", "position": "Kanda 7, Sarga 027, Verse 012"}
{"quote": "evam uktaḥ sa śakreṇa devo nārāyaṇaḥ prabhuḥ abravīn na paritrāsaḥ kāryas te śrūyatāṃ ca me", "category": "Epic, Ramayana", "book": "Ramayana", "position": "Kanda 7, Sarga 027, Verse 013"}
{"quote": "na tāvad eṣa durvṛttaḥ śakyo daivatadānavaiḥ hantuṃ yudhi samāsādya varadānena durjayaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 014"}
{"quote": "sarvathā tu mahat karma kariṣyati balotkaṭaḥ rakṣaḥ putrasahāyo 'sau dṛṣṭam etan nisargataḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 015"}
{"quote": "bravīṣi yat tu māṃ śakra saṃyuge yotsyasīti ha naivāhaṃ pratiyotsye taṃ rāvaṇaṃ rākṣasādhipam", "category": "Epic, Ramayana", "book": "Ramayana", "position": "Kanda 7, Sarga 027, Verse 016"}
{"quote": "anihatya ripuṃ viṣṇur na hi pratinivartate durlabhaś caiṣa kāmo 'dya varam āsādya rākṣase", "category": "Epic, Ramayana", "book": "Ramayana", "position": "Kanda 7, Sarga 027, Verse 017"}
{"quote": "pratijānāmi devendra tvatsamīpaṃ śatakrato rākṣasasyāham evāsya bhavitā mṛtyukāraṇam", "category": "Epic, Ramayana", "book": "Ramayana", "position": "Kanda 7, Sarga 027, Verse 018"}
{"quote": "aham enaṃ vadhiṣyāmi rāvaṇaṃ sasutaṃ yudhi devatās toṣayiṣyāmi jñātvā kālam upasthitam", "category": "Epic, Ramayana", "book": "Ramayana", "position": "Kanda 7, Sarga 027, Verse 019"}
{"quote": "etasminn antare nādaḥ śuśruve rajanīkṣaye tasya rāvaṇasainyasya prayuddhasya samantataḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 020"}
{"quote": "atha yuddhaṃ samabhavad devarākṣasayos tadā ghoraṃ tumulanirhrādaṃ nānāpraharaṇāyudham", "category": "Epic, Ramayana", "book": "Ramayana", "position": "Kanda 7, Sarga 027, Verse 021"}
{"quote": "etasminn antare śūrā rākṣasā ghoradarśanāḥ yuddhārtham abhyadhāvanta sacivā rāvaṇājñayā", "category": "Epic, Ramayana", "book": "Ramayana", "position": "Kanda 7, Sarga 027, Verse 022"}
{"quote": "mārīcaś ca prahastaś ca mahāpārśvamahodarau akampano nikumbhaś ca śukaḥ sāraṇa eva ca", "category": "Epic, Ramayana", "book": "Ramayana", "position": "Kanda 7, Sarga 027, Verse 023"}
{"quote": "saṃhrādir dhūmaketuś ca mahādaṃṣṭro mahāmukhaḥ jambumālī mahāmālī virūpākṣaś ca rākṣasaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 024"}
{"quote": "etaiḥ sarvair mahāvīryair vṛto rākṣasapuṃgavaḥ rāvaṇasyāryakaḥ sainyaṃ sumālī praviveśa ha", "category": "Epic, Ramayana", "book": "Ramayana", "position": "Kanda 7, Sarga 027, Verse 025"}
{"quote": "sa hi devagaṇān sarvān nānāpraharaṇaiḥ śitaiḥ vidhvaṃsayati saṃkruddhaḥ saha taiḥ kṣaṇadācaraiḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 026"}
{"quote": "etasminn antare śūro vasūnām aṣṭamo vasuḥ sāvitra iti vikhyātaḥ praviveśa mahāraṇam", "category": "Epic, Ramayana", "book": "Ramayana", "position": "Kanda 7, Sarga 027, Verse 027"}
{"quote": "tato yuddhaṃ samabhavat surāṇāṃ rākṣasaiḥ saha kruddhānāṃ rakṣasāṃ kīrtiṃ samareṣv anivartinām", "category": "Epic, Ramayana", "book": "Ramayana", "position": "Kanda 7, Sarga 027, Verse 028"}
{"quote": "tatas te rākṣasāḥ śūrā devāṃs tān samare sthitān nānāpraharaṇair ghorair jaghnuḥ śatasahasraśaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 029"}
{"quote": "surās tu rākṣasān ghorān mahāvīryān svatejasā samare vividhaiḥ śastrair anayan yamasādanam", "category": "Epic, Ramayana", "book": "Ramayana", "position": "Kanda 7, Sarga 027, Verse 030"}
{"quote": "etasminn antare śūraḥ sumālī nāma rākṣasaḥ nānāpraharaṇaiḥ kruddho raṇam evābhyavartata", "category": "Epic, Ramayana", "book": "Ramayana", "position": "Kanda 7, Sarga 027, Verse 031"}
{"quote": "devānāṃ tad balaṃ sarvaṃ nānāpraharaṇaiḥ śitaiḥ vidhvaṃsayati saṃkruddho vāyur jaladharān iva", "category": "Epic, Ramayana", "book": "Ramayana", "position": "Kanda 7, Sarga 027, Verse 032"}
{"quote": "te mahābāṇavarṣaiś ca śūlaiḥ prāsaiś ca dāruṇaiḥ pīḍyamānāḥ surāḥ sarve na vyatiṣṭhan samāhitāḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 033"}
{"quote": "tato vidrāvyamāṇeṣu tridaśeṣu sumālinā vasūnām aṣṭamo devaḥ sāvitro vyavatiṣṭhata", "category": "Epic, Ramayana", "book": "Ramayana", "position": "Kanda 7, Sarga 027, Verse 034"}
{"quote": "saṃvṛtaḥ svair anīkais tu praharantaṃ niśācaram vikrameṇa mahātejā vārayām āsa saṃyuge", "category": "Epic, Ramayana", "book": "Ramayana", "position": "Kanda 7, Sarga 027, Verse 035"}
{"quote": "sumattayos tayor āsīd yuddhaṃ loke sudāruṇam sumālino vasoś caiva samareṣv anivartinoḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 036"}
{"quote": "tatas tasya mahābāṇair vasunā sumahātmanā mahān sa pannagarathaḥ kṣaṇena vinipātitaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 037"}
{"quote": "hatvā tu saṃyuge tasya rathaṃ bāṇaśataiḥ śitaiḥ gadāṃ tasya vadhārthāya vasur jagrāha pāṇinā", "category": "Epic, Ramayana", "book": "Ramayana", "position": "Kanda 7, Sarga 027, Verse 038"}
{"quote": "tāṃ pradīptāṃ pragṛhyāśu kāladaṇḍanibhāṃ śubhām tasya mūrdhani sāvitraḥ sumāler vinipātayat", "category": "Epic, Ramayana", "book": "Ramayana", "position": "Kanda 7, Sarga 027, Verse 039"}
{"quote": "tasya mūrdhani solkābhā patantī ca tadā babhau sahasrākṣasamutsṛṣṭā girāv iva mahāśaniḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 040"}
{"quote": "tasya naivāsthi kāyo vā na māṃsaṃ dadṛśe tadā gadayā bhasmasādbhūto raṇe tasmin nipātitaḥ", "category": "Epic, Ramayana", "book": "Ramayana", "position": "Kanda 7, Sarga 027, Verse 041"}
{"quote": "taṃ dṛṣṭvā nihataṃ saṃkhye rākṣasās te samantataḥ dudruvuḥ sahitāḥ sarve krośamānā mahāsvanam", "category": "Epic, Ramayana", "book": "Ramayana", "position": "Kanda 7, Sarga 027, Verse 042"}
{"quote": "sumālinaṃ hataṃ dṛṣṭvā vasunā bhasmasātkṛtam vidrutaṃ cāpi svaṃ sainyaṃ lakṣayitvārditaṃ śaraiḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 001"}
{"quote": "tataḥ sa balavān kruddho rāvaṇasya suto yudhi nivartya rākṣasān sarvān meghanādo vyatiṣṭhata", "category": "Epic, Ramayana", "book": "Ramayana", "position": "Kanda 7, Sarga 028, Verse 002"}
{"quote": "sa rathenāgnivarṇena kāmagena mahārathaḥ abhidudrāva senāṃ tāṃ vanāny agnir iva jvalan", "category": "Epic, Ramayana", "book": "Ramayana", "position": "Kanda 7, Sarga 028, Verse 003"}
{"quote": "tataḥ praviśatas tasya vividhāyudhadhāriṇaḥ vidudruvur diśaḥ sarvā devās tasya ca darśanāt", "category": "Epic, Ramayana", "book": "Ramayana", "position": "Kanda 7, Sarga 028, Verse 004"}
{"quote": "na tatrāvasthitaḥ kaś cid raṇe tasya yuyutsataḥ sarvān āvidhya vitrastān dṛṣṭvā śakro 'bhyabhāṣata", "category": "Epic, Ramayana", "book": "Ramayana", "position": "Kanda 7, Sarga 028, Verse 005"}
{"quote": "na bhetavyaṃ na gantavyaṃ nivartadhvaṃ raṇaṃ prati eṣa gacchati me putro yuddhārtham aparājitaḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 006"}
{"quote": "tataḥ śakrasuto devo jayanta iti viśrutaḥ rathenādbhutakalpena saṃgrāmam abhivartata", "category": "Epic, Ramayana", "book": "Ramayana", "position": "Kanda 7, Sarga 028, Verse 007"}
{"quote": "tatas te tridaśāḥ sarve parivārya śacīsutam rāvaṇasya sutaṃ yuddhe samāsādya vyavasthitāḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 008"}
{"quote": "teṣāṃ yuddhaṃ mahad abhūt sadṛśaṃ devarakṣasām kṛte mahendraputrasya rākṣasendrasutasya ca", "category": "Epic, Ramayana", "book": "Ramayana", "position": "Kanda 7, Sarga 028, Verse 009"}
{"quote": "tato mātaliputre tu gomukhe rākṣasātmajaḥ sārathau pātayām āsa śarān kāñcanabhūṣaṇān", "category": "Epic, Ramayana", "book": "Ramayana", "position": "Kanda 7, Sarga 028, Verse 010"}
{"quote": "śacīsutas tv api tathā jayantas tasya sārathim taṃ caiva rāvaṇiṃ kruddhaḥ pratyavidhyad raṇājire", "category": "Epic, Ramayana", "book": "Ramayana", "position": "Kanda 7, Sarga 028, Verse 011"}
{"quote": "tataḥ kruddho mahātejā rakṣo visphāritekṣaṇaḥ rāvaṇiḥ śakraputraṃ taṃ śaravarṣair avākirat", "category": "Epic, Ramayana", "book": "Ramayana", "position": "Kanda 7, Sarga 028, Verse 012"}
{"quote": "tataḥ pragṛhya śastrāṇi sāravanti mahānti ca śataghnīs tomarān prāsān gadākhaḍgaparaśvadhān sumahānty adriśṛṅgāṇi pātayām āsa rāvaṇiḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 013"}
{"quote": "tataḥ pravyathitā lokāḥ saṃjajñe ca tamo mahat tasya rāvaṇaputrasya tadā śatrūn abhighnataḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 014"}
{"quote": "tatas tad daivatabalaṃ samantāt taṃ śacīsutam bahuprakāram asvasthaṃ tatra tatra sma dhāvati", "category": "Epic, Ramayana", "book": "Ramayana", "position": "Kanda 7, Sarga 028, Verse 015"}
{"quote": "nābhyajānaṃs tadānyonyaṃ śatrūn vā daivatāni vā tatra tatra viparyastaṃ samantāt paridhāvitam", "category": "Epic, Ramayana", "book": "Ramayana", "position": "Kanda 7, Sarga 028, Verse 016"}
{"quote": "etasminn antare śūraḥ pulomā nāma vīryavān daiteyas tena saṃgṛhya śacīputro 'pavāhitaḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 017"}
{"quote": "gṛhītvā taṃ tu naptāraṃ praviṣṭaḥ sa mahodadhim mātāmaho 'ryakas tasya paulomī yena sā śacī", "category": "Epic, Ramayana", "book": "Ramayana", "position": "Kanda 7, Sarga 028, Verse 018"}
{"quote": "praṇāśaṃ dṛśya tu surā jayantasyātidāruṇam vyathitāś cāprahṛṣṭāś ca samantād vipradudruvuḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 019"}
{"quote": "rāvaṇis tv atha saṃhṛṣṭo balaiḥ parivṛtaḥ svakaiḥ abhyadhāvata devāṃs tān mumoca ca mahāsvanam", "category": "Epic, Ramayana", "book": "Ramayana", "position": "Kanda 7, Sarga 028, Verse 020"}
{"quote": "dṛṣṭvā praṇāśaṃ putrasya rāvaṇeś cāpi vikramam mātaliṃ prāha devendro rathaḥ samupanīyatām", "category": "Epic, Ramayana", "book": "Ramayana", "position": "Kanda 7, Sarga 028, Verse 021"}
{"quote": "sa tu divyo mahābhīmaḥ sajja eva mahārathaḥ upasthito mātalinā vāhyamāno manojavaḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 022"}
{"quote": "tato meghā rathe tasmiṃs taḍidvanto mahāsvanāḥ agrato vāyucapalā gacchanto vyanadaṃs tadā", "category": "Epic, Ramayana", "book": "Ramayana", "position": "Kanda 7, Sarga 028, Verse 023"}
{"quote": "nānāvādyāni vādyanta stutayaś ca samāhitāḥ nanṛtuś cāpsaraḥsaṃghāḥ prayāte vāsave raṇam", "category": "Epic, Ramayana", "book": "Ramayana", "position": "Kanda 7, Sarga 028, Verse 024"}
{"quote": "rudrair vasubhir ādityaiḥ sādhyaiś ca samarudgaṇaiḥ vṛto nānāpraharaṇair niryayau tridaśādhipaḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 025"}
{"quote": "nirgacchatas tu śakrasya paruṣaṃ pavano vavau bhāskaro niṣprabhaś cāsīn maholkāś ca prapedire", "category": "Epic, Ramayana", "book": "Ramayana", "position": "Kanda 7, Sarga 028, Verse 026"}
{"quote": "etasminn antare śūro daśagrīvaḥ pratāpavān āruroha rathaṃ divyaṃ nirmitaṃ viśvakarmaṇā", "category": "Epic, Ramayana", "book": "Ramayana", "position": "Kanda 7, Sarga 028, Verse 027"}
{"quote": "pannagaiḥ sumahākāyair veṣṭitaṃ lomaharṣaṇaiḥ yeṣāṃ niśvāsavātena pradīptam iva saṃyugam", "category": "Epic, Ramayana", "book": "Ramayana", "position": "Kanda 7, Sarga 028, Verse 028"}
{"quote": "daityair niśācaraiḥ śūrai rathaḥ saṃparivāritaḥ samarābhimukho divyo mahendram abhivartata", "category": "Epic, Ramayana", "book": "Ramayana", "position": "Kanda 7, Sarga 028, Verse 029"}
{"quote": "putraṃ taṃ vārayitvāsau svayam eva vyavasthitaḥ so 'pi yuddhād viniṣkramya rāvaṇiḥ samupāviśat", "category": "Epic, Ramayana", "book": "Ramayana", "position": "Kanda 7, Sarga 028, Verse 030"}
{"quote": "tato yuddhaṃ pravṛttaṃ tu surāṇāṃ rākṣasaiḥ saha śastrābhivarṣaṇaṃ ghoraṃ meghānām iva saṃyuge", "category": "Epic, Ramayana", "book": "Ramayana", "position": "Kanda 7, Sarga 028, Verse 031"}
{"quote": "kumbhakarṇas tu duṣṭātmā nānāpraharaṇodyataḥ nājñāyata tadā yuddhe saha kenāpy ayudhyata", "category": "Epic, Ramayana", "book": "Ramayana", "position": "Kanda 7, Sarga 028, Verse 032"}
{"quote": "dantair bhujābhyāṃ padbhyāṃ ca śaktitomarasāyakaiḥ yena kenaiva saṃrabdhas tāḍayām āsa vai surān", "category": "Epic, Ramayana", "book": "Ramayana", "position": "Kanda 7, Sarga 028, Verse 033"}
{"quote": "tato rudrair mahābhāgaiḥ sahādityair niśācaraḥ prayuddhas taiś ca saṃgrāme kṛttaḥ śastrair nirantaram", "category": "Epic, Ramayana", "book": "Ramayana", "position": "Kanda 7, Sarga 028, Verse 034"}
{"quote": "tatas tad rākṣasaṃ sainyaṃ tridaśaiḥ samarudgaṇaiḥ raṇe vidrāvitaṃ sarvaṃ nānāpraharaṇaiḥ śitaiḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 035"}
{"quote": "ke cid vinihatāḥ śastrair veṣṭanti sma mahītale vāhaneṣv avasaktāś ca sthitā evāpare raṇe", "category": "Epic, Ramayana", "book": "Ramayana", "position": "Kanda 7, Sarga 028, Verse 036"}
{"quote": "rathān nāgān kharān uṣṭrān pannagāṃs turagāṃs tathā śiṃśumārān varāhāṃś ca piśācavadanāṃs tathā", "category": "Epic, Ramayana", "book": "Ramayana", "position": "Kanda 7, Sarga 028, Verse 037"}
{"quote": "tān samāliṅgya bāhubhyāṃ viṣṭabdhāḥ ke cid ucchritāḥ devais tu śastrasaṃviddhā mamrire ca niśācarāḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 038"}
{"quote": "citrakarma ivābhāti sa teṣāṃ raṇasaṃplavaḥ nihatānāṃ pramattānāṃ rākṣasānāṃ mahītale", "category": "Epic, Ramayana", "book": "Ramayana", "position": "Kanda 7, Sarga 028, Verse 039"}
{"quote": "śoṇitodaka niṣyandākaṅkagṛdhrasamākulā pravṛttā saṃyugamukhe śastragrāhavatī nadī", "category": "Epic, Ramayana", "book": "Ramayana", "position": "Kanda 7, Sarga 028, Verse 040"}
{"quote": "etasminn antare kruddho daśagrīvaḥ pratāpavān nirīkṣya tad balaṃ sarvaṃ daivatair vinipātitam", "category": "Epic, Ramayana", "book": "Ramayana", "position": "Kanda 7, Sarga 028, Verse 041"}
{"quote": "sa taṃ prativigāhyāśu pravṛddhaṃ sainyasāgaram tridaśān samare nighnañ śakram evābhyavartata", "category": "Epic, Ramayana", "book": "Ramayana", "position": "Kanda 7, Sarga 028, Verse 042"}
{"quote": "tataḥ śakro mahac cāpaṃ visphārya sumahāsvanam yasya visphāraghoṣeṇa svananti sma diśo daśa", "category": "Epic, Ramayana", "book": "Ramayana", "position": "Kanda 7, Sarga 028, Verse 043"}
{"quote": "tad vikṛṣya mahac cāpam indro rāvaṇamūrdhani nipātayām āsa śarān pāvakādityavarcasaḥ", "category": "Epic, Ramayana", "book": "Ramayana", "position": "Kanda 7, Sarga 028, Verse 044"}
{"quote": "tathaiva ca mahābāhur daśagrīvo vyavasthitaḥ śakraṃ kārmukavibhraṣṭaiḥ śaravarṣair avākirat", "category": "Epic, Ramayana", "book": "Ramayana", "position": "Kanda 7, Sarga 028, Verse 045"}
{"quote": "prayudhyator atha tayor bāṇavarṣaiḥ samantataḥ nājñāyata tadā kiṃ cit sarvaṃ hi tamasā vṛtam", "category": "Epic, Ramayana", "book": "Ramayana", "position": "Kanda 7, Sarga 028, Verse 046"}
{"quote": "tatas tamasi saṃjāte rākṣasā daivataiḥ saha ayudhyanta balonmattāḥ sūdayantaḥ parasparam", "category": "Epic, Ramayana", "book": "Ramayana", "position": "Kanda 7, Sarga 029, Verse 001"}
{"quote": "tatas tu devasainyena rākṣasānāṃ mahad balam daśāṃśaṃ sthāpitaṃ yuddhe śeṣaṃ nītaṃ yamakṣayam", "category": "Epic, Ramayana", "book": "Ramayana", "position": "Kanda 7, Sarga 029, Verse 002"}
{"quote": "tasmiṃs tu tamasā naddhe sarve te devarākṣasāḥ anyonyaṃ nābhyajānanta yudhyamānāḥ parasparam", "category": "Epic, Ramayana", "book": "Ramayana", "position": "Kanda 7, Sarga 029, Verse 003"}
{"quote": "indraś ca rāvaṇaś caiva rāvaṇiś ca mahābalaḥ tasmiṃs tamojālavṛte moham īyur na te trayaḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 004"}
{"quote": "sa tu dṛṣṭvā balaṃ sarvaṃ nihataṃ rāvaṇo raṇe krodham abhyāgamat tīvraṃ mahānādaṃ ca muktavān", "category": "Epic, Ramayana", "book": "Ramayana", "position": "Kanda 7, Sarga 029, Verse 005"}
{"quote": "krodhāt sūtaṃ ca durdharṣaḥ syandanastham uvāca ha parasainyasya madhyena yāvadantaṃ nayasva mām", "category": "Epic, Ramayana", "book": "Ramayana", "position": "Kanda 7, Sarga 029, Verse 006"}
{"quote": "adyaitāṃs tridaśān sarvān vikramaiḥ samare svayam nānāśastrair mahāsārair nāśayāmi nabhastalāt", "category": "Epic, Ramayana", "book": "Ramayana", "position": "Kanda 7, Sarga 029, Verse 007"}
{"quote": "aham indraṃ vadhiṣyāmi varuṇaṃ dhanadaṃ yamam tridaśān vinihatyāśu svayaṃ sthāsyāmy athopari", "category": "Epic, Ramayana", "book": "Ramayana", "position": "Kanda 7, Sarga 029, Verse 008"}
{"quote": "viṣādo na ca kartavyaḥ śīghraṃ vāhaya me ratham dviḥ khalu tvāṃ bravīmy adya yāvadantaṃ nayasva mām", "category": "Epic, Ramayana", "book": "Ramayana", "position": "Kanda 7, Sarga 029, Verse 009"}
{"quote": "ayaṃ sa nandanoddeśo yatra vartāmahe vayam naya mām adya tatra tvam udayo yatra parvataḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 010"}
{"quote": "tasya tad vacanaṃ śrutvā turagān sa manojavān ādideśātha śatrūṇāṃ madhyenaiva ca sārathiḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 011"}
{"quote": "tasya taṃ niścayaṃ jñātvā śakro deveśvaras tadā rathasthaḥ samarasthāṃs tān devān vākyam athābravīt", "category": "Epic, Ramayana", "book": "Ramayana", "position": "Kanda 7, Sarga 029, Verse 012"}
{"quote": "surāḥ śṛṇuta madvākyaṃ yat tāvan mama rocate jīvann eva daśagrīvaḥ sādhu rakṣo nigṛhyatām", "category": "Epic, Ramayana", "book": "Ramayana", "position": "Kanda 7, Sarga 029, Verse 013"}
{"quote": "eṣa hy atibalaḥ sainye rathena pavanaujasā gamiṣyati pravṛddhormiḥ samudra iva parvaṇi", "category": "Epic, Ramayana", "book": "Ramayana", "position": "Kanda 7, Sarga 029, Verse 014"}
{"quote": "na hy eṣa hantuṃ śakyo 'dya varadānāt sunirbhayaḥ tad grahīṣyāmahe rakṣo yattā bhavata saṃyuge", "category": "Epic, Ramayana", "book": "Ramayana", "position": "Kanda 7, Sarga 029, Verse 015"}
{"quote": "yathā baliṃ nigṛhyaitat trailokyaṃ bhujyate mayā evam etasya pāpasya nigraho mama rocate", "category": "Epic, Ramayana", "book": "Ramayana", "position": "Kanda 7, Sarga 029, Verse 016"}
{"quote": "tato 'nyaṃ deśam āsthāya śakraḥ saṃtyajya rāvaṇam ayudhyata mahātejā rākṣasān nāśayan raṇe", "category": "Epic, Ramayana", "book": "Ramayana", "position": "Kanda 7, Sarga 029, Verse 017"}
{"quote": "uttareṇa daśagrīvaḥ praviveśānivartitaḥ dakṣiṇena tu pārśvena praviveśa śatakratuḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 018"}
{"quote": "tataḥ sa yojanaśataṃ praviṣṭo rākṣasādhipaḥ devatānāṃ balaṃ kṛtsnaṃ śaravarṣair avākirat", "category": "Epic, Ramayana", "book": "Ramayana", "position": "Kanda 7, Sarga 029, Verse 019"}
{"quote": "tataḥ śakro nirīkṣyātha praviṣṭaṃ taṃ balaṃ svakam nyavartayad asaṃbhrāntaḥ samāvṛtya daśānanam", "category": "Epic, Ramayana", "book": "Ramayana", "position": "Kanda 7, Sarga 029, Verse 020"}
{"quote": "etasminn antare nādo mukto dānavarākṣasaiḥ hā hatāḥ smeti taṃ dṛṣṭvā grastaṃ śakreṇa rāvaṇam", "category": "Epic, Ramayana", "book": "Ramayana", "position": "Kanda 7, Sarga 029, Verse 021"}
{"quote": "tato rathaṃ samāruhya rāvaṇiḥ krodhamūrchitaḥ tat sainyam atisaṃkruddhaḥ praviveśa sudāruṇam", "category": "Epic, Ramayana", "book": "Ramayana", "position": "Kanda 7, Sarga 029, Verse 022"}
{"quote": "sa tāṃ praviśya māyāṃ tu dattāṃ gopatinā purā adṛśyaḥ sarvabhūtānāṃ tat sainyaṃ samavākirat", "category": "Epic, Ramayana", "book": "Ramayana", "position": "Kanda 7, Sarga 029, Verse 023"}
{"quote": "tataḥ sa devān saṃtyajya śakram evābhyayād drutam mahendraś ca mahātejā na dadarśa sutaṃ ripoḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 024"}
{"quote": "sa mātaliṃ hayāṃś caiva tāḍayitvā śarottamaiḥ mahendraṃ bāṇavarṣeṇa śīghrahasto hy avākirat", "category": "Epic, Ramayana", "book": "Ramayana", "position": "Kanda 7, Sarga 029, Verse 025"}
{"quote": "tataḥ śakro rathaṃ tyaktva visṛjya ca sa mātalim airāvataṃ samāruhya mṛgayām āsa rāvaṇim", "category": "Epic, Ramayana", "book": "Ramayana", "position": "Kanda 7, Sarga 029, Verse 026"}
{"quote": "sa tu māyā balād rakṣaḥ saṃgrāme nābhyadṛśyata kiramāṇaḥ śaraughena mahendram amitaujasaṃ", "category": "Epic, Ramayana", "book": "Ramayana", "position": "Kanda 7, Sarga 029, Verse 027"}
{"quote": "sa taṃ yadā pariśrāntam indraṃ mene 'tha rāvaṇiḥ tadainaṃ māyayā baddhvā svasainyam abhito 'nayat", "category": "Epic, Ramayana", "book": "Ramayana", "position": "Kanda 7, Sarga 029, Verse 028"}
{"quote": "taṃ dṛṣṭvātha balāt tasmin māyayāpahṛtaṃ raṇe mahendram amarāḥ sarve kiṃ nv etad iti cukruśuḥ na hi dṛśyati vidyāvān māyayā yena nīyate", "category": "Epic, Ramayana", "book": "Ramayana", "position": "Kanda 7, Sarga 029, Verse 029"}
{"quote": "etasminn antare cāpi sarve suragaṇās tadā abhyadravan susaṃkruddhā rāvaṇaṃ śastravṛṣṭibhiḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 030"}
{"quote": "rāvaṇas tu samāsādya vasvādityamarudgaṇān na śaśāka raṇe sthātuṃ na yoddhuṃ śastrapīḍitaḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 031"}
{"quote": "taṃ tu dṛṣṭvā pariśrāntaṃ prahārair jarjaracchavim rāvaṇiḥ pitaraṃ yuddhe 'darśanastho 'bravīd idam", "category": "Epic, Ramayana", "book": "Ramayana", "position": "Kanda 7, Sarga 029, Verse 032"}
{"quote": "āgaccha tāta gacchāvo nivṛttaṃ raṇakarma tat jitaṃ te viditaṃ bho 'stu svastho bhava gatajvaraḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 033"}
{"quote": "ayaṃ hi surasainyasya trailokyasya ca yaḥ prabhuḥ sa gṛhīto mayā śakro bhagnamānāḥ surāḥ kṛtāḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 034"}
{"quote": "yatheṣṭaṃ bhuṅkṣva trailokyaṃ nigṛhya ripum ojasā vṛthā te kiṃ śramaṃ kṛtvā yuddhaṃ hi tava niṣphalam", "category": "Epic, Ramayana", "book": "Ramayana", "position": "Kanda 7, Sarga 029, Verse 035"}
{"quote": "sa daivatabalāt tasmān nivṛtto raṇakarmaṇaḥ tac chrutvā rāvaṇer vākyaṃ svasthacetā daśānanaḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 036"}
{"quote": "atha raṇavigatajvaraḥ prabhur vijayam avāpya niśācarādhipaḥ bhavanam abhi tato jagāma hṛṣṭaḥ svasutam avāpya ca vākyam abravīt", "category": "Epic, Ramayana", "book": "Ramayana", "position": "Kanda 7, Sarga 029, Verse 037"}
{"quote": "atibalasadṛśaiḥ parākramais tair mama kulamānavivardhanaṃ kṛtam yad amarasamavikrama tvayā tridaśapatis tridaśāś ca nirjitāḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 038"}
{"quote": "tvaritam upanayasva vāsavaṃ nagaram ito vraja sainyasaṃvṛtaḥ aham api tava gacchato drutaṃ saha sacivair anuyāmi pṛṣṭhataḥ", "category": "Epic, Ramayana", "book": "Ramayana", "position": "Kanda 7, Sarga 029, Verse 039"}
{"quote": "atha sa balavṛtaḥ savāhanas tridaśapatiṃ parigṛhya rāvaṇiḥ svabhavanam upagamya rākṣaso muditamanā visasarja rākṣasān", "category": "Epic, Ramayana", "book": "Ramayana", "position": "Kanda 7, Sarga 029, Verse 040"}
{"quote": "jite mahendre 'tibale rāvaṇasya sutena vai prajāpatiṃ puraskṛtya gatā laṅkāṃ surās tadā", "category": "Epic, Ramayana", "book": "Ramayana", "position": "Kanda 7, Sarga 030, Verse 001"}
{"quote": "taṃ rāvaṇaṃ samāsādya putrabhrātṛbhir āvṛtam abravīd gagane tiṣṭhan sāntvapūrvaṃ prajāpatiḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 002"}
{"quote": "vatsa rāvaṇa tuṣṭo 'smi tava putrasya saṃyuge aho 'sya vikramaudāryaṃ tava tulyo 'dhiko 'pi vā", "category": "Epic, Ramayana", "book": "Ramayana", "position": "Kanda 7, Sarga 030, Verse 003"}
{"quote": "jitaṃ hi bhavatā sarvaṃ trailokyaṃ svena tejasā kṛtā pratijñā saphalā prīto 'smi svasutena vai", "category": "Epic, Ramayana", "book": "Ramayana", "position": "Kanda 7, Sarga 030, Verse 004"}
{"quote": "ayaṃ ca putro 'tibalas tava rāvaṇarāvaṇiḥ indrajit tv iti vikhyāto jagaty eṣa bhaviṣyati", "category": "Epic, Ramayana", "book": "Ramayana", "position": "Kanda 7, Sarga 030, Verse 005"}
{"quote": "balavāñ śatrunirjetā bhaviṣyaty eṣa rākṣasaḥ yam āśritya tvayā rājan sthāpitās tridaśā vaśe", "category": "Epic, Ramayana", "book": "Ramayana", "position": "Kanda 7, Sarga 030, Verse 006"}
{"quote": "tan mucyatāṃ mahābāho mahendraḥ pākaśāsanaḥ kiṃ cāsya mokṣaṇārthāya prayacchanti divaukasaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 007"}
{"quote": "athābravīn mahātejā indrajit samitiṃjayaḥ amaratvam ahaṃ deva vṛṇomīhāsya mokṣaṇe", "category": "Epic, Ramayana", "book": "Ramayana", "position": "Kanda 7, Sarga 030, Verse 008"}
{"quote": "abravīt tu tadā devo rāvaṇiṃ kamalodbhavaḥ nāsti sarvāmaratvaṃ hi keṣāṃ cit prāṇināṃ bhuvi", "category": "Epic, Ramayana", "book": "Ramayana", "position": "Kanda 7, Sarga 030, Verse 009"}
{"quote": "athābravīt sa tatrastham indrajit padmasaṃbhavam śrūyatāṃ yā bhavet siddhiḥ śatakratuvimokṣaṇe", "category": "Epic, Ramayana", "book": "Ramayana", "position": "Kanda 7, Sarga 030, Verse 010"}
{"quote": "mameṣṭaṃ nityaśo deva havyaiḥ saṃpūjya pāvakam saṃgrāmam avatartuṃ vai śatrunirjayakāṅkṣiṇaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 011"}
{"quote": "tasmiṃś ced asamāpte tu japyahome vibhāvasoḥ yudhyeyaṃ deva saṃgrāme tadā me syād vināśanam", "category": "Epic, Ramayana", "book": "Ramayana", "position": "Kanda 7, Sarga 030, Verse 012"}
{"quote": "sarvo hi tapasā caiva vṛṇoty amaratāṃ pumān vikrameṇa mayā tv etad amaratvaṃ pravartitam", "category": "Epic, Ramayana", "book": "Ramayana", "position": "Kanda 7, Sarga 030, Verse 013"}
{"quote": "evam astv iti taṃ prāha vākyaṃ devaḥ prajāpatiḥ muktaś cendrajitā śakro gatāś ca tridivaṃ surāḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 014"}
{"quote": "etasminn antare śakro dīno bhraṣṭāmbarasrajaḥ rāma cintāparītātmā dhyānatatparatāṃ gataḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 015"}
{"quote": "taṃ tu dṛṣṭvā tathābhūtaṃ prāha devaḥ prajāpatiḥ śakrakrato kim utkaṇṭhāṃ karoṣi smara duṣkṛtam", "category": "Epic, Ramayana", "book": "Ramayana", "position": "Kanda 7, Sarga 030, Verse 016"}
{"quote": "amarendra mayā bahvyaḥ prajāḥ sṛṣṭāḥ purā prabho ekavarṇāḥ samābhāṣā ekarūpāś ca sarvaśaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 017"}
{"quote": "tāsāṃ nāsti viśeṣo hi darśane lakṣaṇe 'pi vā tato 'ham ekāgramanās tāḥ prajāḥ paryacintayam", "category": "Epic, Ramayana", "book": "Ramayana", "position": "Kanda 7, Sarga 030, Verse 018"}
{"quote": "so 'haṃ tāsāṃ viśeṣārthaṃ striyam ekāṃ vinirmame yad yat prajānāṃ pratyaṅgaṃ viśiṣṭaṃ tat tad uddhṛtam", "category": "Epic, Ramayana", "book": "Ramayana", "position": "Kanda 7, Sarga 030, Verse 019"}
{"quote": "tato mayā rūpaguṇair ahalyā strī vinirmitā ahalyety eva ca mayā tasyā nāma pravartitam", "category": "Epic, Ramayana", "book": "Ramayana", "position": "Kanda 7, Sarga 030, Verse 020"}
{"quote": "nirmitāyāṃ tu devendra tasyāṃ nāryāṃ surarṣabha bhaviṣyatīti kasyaiṣā mama cintā tato 'bhavat", "category": "Epic, Ramayana", "book": "Ramayana", "position": "Kanda 7, Sarga 030, Verse 021"}
{"quote": "tvaṃ tu śakra tadā nārīṃ jānīṣe manasā prabho sthānādhikatayā patnī mamaiṣeti puraṃdara", "category": "Epic, Ramayana", "book": "Ramayana", "position": "Kanda 7, Sarga 030, Verse 022"}
{"quote": "sā mayā nyāsabhūtā tu gautamasya mahātmanaḥ nyastā bahūni varṣāṇi tena niryātitā ca sā", "category": "Epic, Ramayana", "book": "Ramayana", "position": "Kanda 7, Sarga 030, Verse 023"}
{"quote": "tatas tasya parijñāya mayā sthairyaṃ mahāmuneḥ jñātvā tapasi siddhiṃ ca patnyarthaṃ sparśitā tadā", "category": "Epic, Ramayana", "book": "Ramayana", "position": "Kanda 7, Sarga 030, Verse 024"}
{"quote": "sa tayā saha dharmātmā ramate sma mahāmuniḥ āsan nirāśā devās tu gautame dattayā tayā", "category": "Epic, Ramayana", "book": "Ramayana", "position": "Kanda 7, Sarga 030, Verse 025"}
{"quote": "tvaṃ kruddhas tv iha kāmātmā gatvā tasyāśramaṃ muneḥ dṛṣṭavāṃś ca tadā tāṃ strīṃ dīptām agniśikhām iva", "category": "Epic, Ramayana", "book": "Ramayana", "position": "Kanda 7, Sarga 030, Verse 026"}
{"quote": "sā tvayā dharṣitā śakra kāmārtena samanyunā dṛṣṭas tvaṃ ca tadā tena āśrame paramarṣiṇā", "category": "Epic, Ramayana", "book": "Ramayana", "position": "Kanda 7, Sarga 030, Verse 027"}
{"quote": "tataḥ kruddhena tenāsi śaptaḥ paramatejasā gato 'si yena devendra daśābhāgaviparyayam", "category": "Epic, Ramayana", "book": "Ramayana", "position": "Kanda 7, Sarga 030, Verse 028"}
{"quote": "yasmān me dharṣitā patnī tvayā vāsava nirbhayam tasmāt tvaṃ samare rājañ śatruhastaṃ gamiṣyasi", "category": "Epic, Ramayana", "book": "Ramayana", "position": "Kanda 7, Sarga 030, Verse 029"}
{"quote": "ayaṃ tu bhāvo durbuddhe yas tvayeha pravartitaḥ mānuṣeṣv api sarveṣu bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 030"}
{"quote": "tatrādharmaḥ subalavān samutthāsyati yo mahān tatrārdhaṃ tasya yaḥ kartā tvayy ardhaṃ nipatiṣyati", "category": "Epic, Ramayana", "book": "Ramayana", "position": "Kanda 7, Sarga 030, Verse 031"}
{"quote": "na ca te sthāvaraṃ sthānaṃ bhaviṣyati puraṃdara etenādharmayogena yas tvayeha pravartitaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 032"}
{"quote": "yaś ca yaś ca surendraḥ syād dhruvaḥ sa na bhaviṣyati eṣa śāpo mayā mukta ity asau tvāṃ tadābravīt", "category": "Epic, Ramayana", "book": "Ramayana", "position": "Kanda 7, Sarga 030, Verse 033"}
{"quote": "tāṃ tu bhāryāṃ vinirbhartsya so 'bravīt sumahātapāḥ durvinīte vinidhvaṃsa mamāśramasamīpataḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 034"}
{"quote": "rūpayauvanasaṃpannā yasmāt tvam anavasthitā tasmād rūpavatī loke na tvam ekā bhaviṣyasi", "category": "Epic, Ramayana", "book": "Ramayana", "position": "Kanda 7, Sarga 030, Verse 035"}
{"quote": "rūpaṃ ca tat prajāḥ sarvā gamiṣyanti sudurlabham yat tavedaṃ samāśritya vibhrame 'yam upasthitaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 036"}
{"quote": "tadā prabhṛti bhūyiṣṭhaṃ prajā rūpasamanvitāḥ śāpotsargād dhi tasyedaṃ muneḥ sarvam upāgatam", "category": "Epic, Ramayana", "book": "Ramayana", "position": "Kanda 7, Sarga 030, Verse 037"}
{"quote": "tat smara tvaṃ mahābāho duṣkṛtaṃ yat tvayā kṛtam yena tvaṃ grahaṇaṃ śatror gato nānyena vāsava", "category": "Epic, Ramayana", "book": "Ramayana", "position": "Kanda 7, Sarga 030, Verse 038"}
{"quote": "śīghraṃ yajasva yajñaṃ tvaṃ vaiṣṇavaṃ susamāhitaḥ pāvitas tena yajñena yāsyasi tridivaṃ tataḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 039"}
{"quote": "putraś ca tava devendra na vinaṣṭo mahāraṇe nītaḥ saṃnihitaś caiva aryakeṇa mahodadhau", "category": "Epic, Ramayana", "book": "Ramayana", "position": "Kanda 7, Sarga 030, Verse 040"}
{"quote": "etac chrutvā mahendras tu yajñam iṣṭvā ca vaiṣṇavam punas tridivam ākrāmad anvaśāsac ca devatāḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 041"}
{"quote": "etad indrajito rāma balaṃ yat kīrtitaṃ mayā nirjitas tena devendraḥ prāṇino 'nye ca kiṃ punaḥ", "category": "Epic, Ramayana", "book": "Ramayana", "position": "Kanda 7, Sarga 030, Verse 042"}
{"quote": "tato rāmo mahātejā vismayāt punar eva hi uvāca praṇato vākyam agastyam ṛṣisattamam", "category": "Epic, Ramayana", "book": "Ramayana", "position": "Kanda 7, Sarga 031, Verse 001"}
{"quote": "bhagavan kiṃ tadā lokāḥ śūnyā āsan dvijottama dharṣaṇāṃ yatra na prāpto rāvaṇo rākṣaseśvaraḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 002"}
{"quote": "utāho hīnavīryās te babhuvuḥ pṛthivīkṣitaḥ bahiṣkṛtā varāstraiś ca bahavo nirjitā nṛpāḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 003"}
{"quote": "rāghavasya vacaḥ śrutvā agastyo bhagavān ṛṣiḥ uvāca rāmaṃ prahasan pitāmaha iveśvaram", "category": "Epic, Ramayana", "book": "Ramayana", "position": "Kanda 7, Sarga 031, Verse 004"}
{"quote": "sa evaṃ bādhamānas tu pārthivān pārthivarṣabha cacāra rāvaṇo rāma pṛthivyāṃ pṛthivīpate", "category": "Epic, Ramayana", "book": "Ramayana", "position": "Kanda 7, Sarga 031, Verse 005"}
{"quote": "tato māhiṣmatīṃ nāma purīṃ svargapurīprabhām saṃprāpto yatra sāmnidhyaṃ paramaṃ vasuretasaḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 006"}
{"quote": "tulya āsīn nṛpas tasya pratāpād vasuretasaḥ arjuno nāma yasyāgniḥ śarakuṇḍe śayaḥ sadā", "category": "Epic, Ramayana", "book": "Ramayana", "position": "Kanda 7, Sarga 031, Verse 007"}
{"quote": "tam eva divasaṃ so 'tha haihayādhipatir balī arjuno narmadāṃ rantuṃ gataḥ strībhiḥ saheśvaraḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 008"}
{"quote": "rāvaṇo rākṣasendras tu tasyāmātyān apṛcchata kvārjuno vo nṛpaḥ so 'dya śīghram ākhyātum arhatha", "category": "Epic, Ramayana", "book": "Ramayana", "position": "Kanda 7, Sarga 031, Verse 009"}
{"quote": "rāvaṇo 'ham anuprāpto yuddhepsur nṛvareṇa tu mamāgamanam avyagrair yuṣmābhiḥ saṃnivedyatām", "category": "Epic, Ramayana", "book": "Ramayana", "position": "Kanda 7, Sarga 031, Verse 010"}
{"quote": "ity evaṃ rāvaṇenoktās te 'mātyāḥ suvipaścitaḥ abruvan rākṣasapatim asāmnidhyaṃ mahīpateḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 011"}
{"quote": "śrutvā viśravasaḥ putraḥ paurāṇām arjunaṃ gatam apasṛtyāgato vindhyaṃ himavatsaṃnibhaṃ girim", "category": "Epic, Ramayana", "book": "Ramayana", "position": "Kanda 7, Sarga 031, Verse 012"}
{"quote": "sa tam abhram ivāviṣṭam udbhrāntam iva medinīm apaśyad rāvaṇo vindhyam ālikhantam ivāmbaram", "category": "Epic, Ramayana", "book": "Ramayana", "position": "Kanda 7, Sarga 031, Verse 013"}
{"quote": "sahasraśikharopetaṃ siṃhādhyuṣitakandaram prapāta patitaiḥ śītaiḥ sāṭṭahāsam ivāmbubhiḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 014"}
{"quote": "devadānavagandharvaiḥ sāpsarogaṇakiṃnaraiḥ sāha strībhiḥ krīḍamānaiḥ svargabhūtaṃ mahocchrayam", "category": "Epic, Ramayana", "book": "Ramayana", "position": "Kanda 7, Sarga 031, Verse 015"}
{"quote": "nadībhiḥ syandamānābhir agatipratimaṃ jalam sphuṭībhiś calajihvābhir vamantam iva viṣṭhitam", "category": "Epic, Ramayana", "book": "Ramayana", "position": "Kanda 7, Sarga 031, Verse 016"}
{"quote": "ulkāvantaṃ darīvantaṃ himavatsaṃnibhaṃ girim paśyamānas tato vindhyaṃ rāvaṇo narmadāṃ yayau", "category": "Epic, Ramayana", "book": "Ramayana", "position": "Kanda 7, Sarga 031, Verse 017"}
{"quote": "calopalajalāṃ puṇyāṃ paścimodadhigāminīm mahiṣaiḥ sṛmaraiḥ siṃhaiḥ śārdūlarkṣagajottamaiḥ uṣṇābhitaptais tṛṣitaiḥ saṃkṣobhitajalāśayām", "category": "Epic, Ramayana", "book": "Ramayana", "position": "Kanda 7, Sarga 031, Verse 018"}
{"quote": "cakravākaiḥ sakāraṇḍaiḥ sahaṃsajalakukkuṭaiḥ sārasaiś ca sadāmattaiḥ kokūjadbhiḥ samāvṛtām", "category": "Epic, Ramayana", "book": "Ramayana", "position": "Kanda 7, Sarga 031, Verse 019"}
{"quote": "phulladrumakṛtottaṃsāṃ cakravākayugastanīm vistīrṇapulinaśroṇīṃ haṃsāvalisumekhalām", "category": "Epic, Ramayana", "book": "Ramayana", "position": "Kanda 7, Sarga 031, Verse 020"}
{"quote": "puṣpareṇvanuliptāṅgīṃ jalaphenāmalāṃśukām jalāvagāhasaṃsparśāṃ phullotpalaśubhekṣaṇām", "category": "Epic, Ramayana", "book": "Ramayana", "position": "Kanda 7, Sarga 031, Verse 021"}
{"quote": "puṣpakād avaruhyāśu narmadāṃ saritāṃ varām iṣṭām iva varāṃ nārīm avagāhya daśānanaḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 022"}
{"quote": "sa tasyāḥ puline ramye nānākusumaśobhite upopaviṣṭaḥ sacivaiḥ sārdhaṃ rākṣasapuṃgavaḥ narmadā darśajaṃ harṣam āptavān rākṣaseśvaraḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 023"}
{"quote": "tataḥ salīlaṃ prahasān rāvaṇo rākṣasādhipaḥ uvāca sacivāṃs tatra mārīcaśukasāraṇān", "category": "Epic, Ramayana", "book": "Ramayana", "position": "Kanda 7, Sarga 031, Verse 024"}
{"quote": "eṣa raśmisahasreṇa jagat kṛtveva kāñcanam tīkṣṇatāpakaraḥ sūryo nabhaso madhyam āsthitaḥ mām āsīnaṃ viditveha candrāyāti divākaraḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 025"}
{"quote": "narmadā jalaśītaś ca sugandhiḥ śramanāśanaḥ madbhayād anilo hy eṣa vāty asau susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 026"}
{"quote": "iyaṃ cāpi saricchreṣṭhā narmadā narma vardhinī līnamīnavihaṃgormiḥ sabhayevāṅganā sthitā", "category": "Epic, Ramayana", "book": "Ramayana", "position": "Kanda 7, Sarga 031, Verse 027"}
{"quote": "tad bhavantaḥ kṣatāḥ śastrair nṛpair indrasamair yudhi candanasya raseneva rudhireṇa samukṣitāḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 028"}
{"quote": "te yūyam avagāhadhvaṃ narmadāṃ śarmadāṃ nṛṇām mahāpadmamukhā mattā gaṅgām iva mahāgajāḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 029"}
{"quote": "asyāṃ snātvā mahānadyāṃ pāpmānaṃ vipramokṣyatha", "category": "Epic, Ramayana", "book": "Ramayana", "position": "Kanda 7, Sarga 031, Verse 030"}
{"quote": "aham apy atra puline śaradindusamaprabhe puṣpopaharaṃ śanakaiḥ kariṣyāmi umāpateḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 031"}
{"quote": "rāvaṇenaivam uktās tu mārīcaśukasāraṇāḥ samahodaradhūmrākṣā narmadām avagāhire", "category": "Epic, Ramayana", "book": "Ramayana", "position": "Kanda 7, Sarga 031, Verse 032"}
{"quote": "rākṣasendragajais tais tu kṣobhyate narmadā nadī vāmanāñjanapadmādyair gaṅgā iva mahāgajaiḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 033"}
{"quote": "tatas te rākṣasāḥ snātvā narmadāyā varāmbhasi uttīrya puṣpāṇy ājahrur balyarthaṃ rāvaṇasya tu", "category": "Epic, Ramayana", "book": "Ramayana", "position": "Kanda 7, Sarga 031, Verse 034"}
{"quote": "narmadā puline ramye śubhrābhrasadṛśaprabhe rākṣasendrair muhūrtena kṛtaḥ puṣpamayo giriḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 035"}
{"quote": "puṣpeṣūpahṛteṣv eva rāvaṇo rākṣaseśvaraḥ avatīrṇo nadīṃ snātuṃ gaṅgām iva mahāgajaḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 036"}
{"quote": "tatra snātvā ca vidhivaj japtvā japyam anuttamam narmadā salilāt tasmād uttatāra sa rāvaṇaḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 037"}
{"quote": "rāvaṇaṃ prāñjaliṃ yāntam anvayuḥ saptarākṣasāḥ yatra yatra sa yāti sma rāvaṇo rākṣasādhipaḥ jāmbūnadamayaṃ liṅgaṃ tatra tatra sma nīyate", "category": "Epic, Ramayana", "book": "Ramayana", "position": "Kanda 7, Sarga 031, Verse 038"}
{"quote": "vālukavedimadhye tu tal liṅgaṃ sthāpya rāvaṇaḥ arcayām āsa gandhaiś ca puṣpaiś cāmṛtagandhibhiḥ", "category": "Epic, Ramayana", "book": "Ramayana", "position": "Kanda 7, Sarga 031, Verse 039"}
{"quote": "tataḥ satām ārtiharaṃ haraṃ paraṃ varapradaṃ candramayūkhabhūṣaṇam samarcayitvā sa niśācaro jagau prasārya hastān praṇanarta cāyatān", "category": "Epic, Ramayana", "book": "Ramayana", "position": "Kanda 7, Sarga 031, Verse 040"}
{"quote": "narmadā puline yatra rākṣasendraḥ sa rāvaṇaḥ puṣpopahāraṃ kurute tasmād deśād adūrataḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 001"}
{"quote": "arjuno jayatāṃ śreṣṭho māhiṣmatyāḥ patiḥ prabhuḥ krīḍite saha nārībhir narmadātoyam āśritaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 002"}
{"quote": "tāsāṃ madhyagato rāja rarāja sa tato 'rjunaḥ kareṇūnāṃ sahasrasya madhyastha iva kuñjaraḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 003"}
{"quote": "jijñāsuḥ sa tu bāhūnāṃ sahasrasyottamaṃ balam rurodha narmadā vegaṃ bāhubhiḥ sa tadārjunaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 004"}
{"quote": "kārtavīryabhujāsetuṃ taj jalaṃ prāpya nirmalam kūlāpahāraṃ kurvāṇaṃ pratisrotaḥ pradhāvati", "category": "Epic, Ramayana", "book": "Ramayana", "position": "Kanda 7, Sarga 032, Verse 005"}
{"quote": "samīnanakramakaraḥ sapuṣpakuśasaṃstaraḥ sa narmadāmbhaso vegaḥ prāvṛṭkāla ivābabhau", "category": "Epic, Ramayana", "book": "Ramayana", "position": "Kanda 7, Sarga 032, Verse 006"}
{"quote": "sa vegaḥ kārtavīryeṇa saṃpreṣiṭa ivāmbhasaḥ puṣpopahāraṃ tat sarvaṃ rāvaṇasya jahāra ha", "category": "Epic, Ramayana", "book": "Ramayana", "position": "Kanda 7, Sarga 032, Verse 007"}
{"quote": "rāvaṇo 'rdhasamāptaṃ tu utsṛjya niyamaṃ tadā narmadāṃ paśyate kāntāṃ pratikūlāṃ yathā priyām", "category": "Epic, Ramayana", "book": "Ramayana", "position": "Kanda 7, Sarga 032, Verse 008"}
{"quote": "paścimena tu taṃ dṛṣṭvā sāgarodgārasaṃnibham vardhantam ambhaso vegaṃ pūrvām āśāṃ praviśya tu", "category": "Epic, Ramayana", "book": "Ramayana", "position": "Kanda 7, Sarga 032, Verse 009"}
{"quote": "tato 'nudbhrāntaśakunāṃ svābhāvye parame sthitām nirvikārāṅganābhāsāṃ paśyate rāvaṇo nadīm", "category": "Epic, Ramayana", "book": "Ramayana", "position": "Kanda 7, Sarga 032, Verse 010"}
{"quote": "savyetarakarāṅgulyā saśabdaṃ ca daśānanaḥ vegaprabhavam anveṣṭuṃ so 'diśac chukasāraṇau", "category": "Epic, Ramayana", "book": "Ramayana", "position": "Kanda 7, Sarga 032, Verse 011"}
{"quote": "tau tu rāvaṇasaṃdiṣṭau bhrātarau śukasāraṇau vyomāntaracarau vīrau prasthitau paścimonmukhau", "category": "Epic, Ramayana", "book": "Ramayana", "position": "Kanda 7, Sarga 032, Verse 012"}
{"quote": "ardhayojanamātraṃ tu gatvā tau tu niśācarau paśyetāṃ puruṣaṃ toye krīḍantaṃ sahayoṣitam", "category": "Epic, Ramayana", "book": "Ramayana", "position": "Kanda 7, Sarga 032, Verse 013"}
{"quote": "bṛhatsālapratīkaśaṃ toyavyākulamūrdhajam madaraktāntanayanaṃ madanākāravarcasaṃ", "category": "Epic, Ramayana", "book": "Ramayana", "position": "Kanda 7, Sarga 032, Verse 014"}
{"quote": "nadīṃ bāhusahasreṇa rundhantam arimardanam giriṃ pādasahasreṇa rundhantam iva medinīm", "category": "Epic, Ramayana", "book": "Ramayana", "position": "Kanda 7, Sarga 032, Verse 015"}
{"quote": "bālānāṃ varanārīṇāṃ sahasreṇābhisaṃvṛtam samadānāṃ kareṇūnāṃ sahasreṇeva kuñjaram", "category": "Epic, Ramayana", "book": "Ramayana", "position": "Kanda 7, Sarga 032, Verse 016"}
{"quote": "tam adbhutatamaṃ dṛṣṭvā rākṣasau śukasāraṇau saṃnivṛttāv upāgamya rāvaṇaṃ tam athocatuḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 017"}
{"quote": "bṛhatsālapratīkāśaḥ ko 'py asau rākṣaseśvara narmadāṃ rodhavad ruddhvā krīḍāpayati yoṣitaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 018"}
{"quote": "tena bāhusahasreṇa saṃniruddhajalā nadī sāgarodgārasaṃkāśān udgārān sṛjate muhuḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 019"}
{"quote": "ity evaṃ bhāṣamāṇau tau niśamya śukasāraṇau rāvaṇo 'rjuna ity uktvā uttasthau yuddhalālasaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 020"}
{"quote": "arjunābhimukhe tasmin prasthite rākṣaseśvare sakṛd eva kṛto rāvaḥ saraktaḥ preṣito ghanaiḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 021"}
{"quote": "mahodaramahāpārśvadhūmrākṣaśukasāraṇaiḥ saṃvṛto rākṣasendras tu tatrāgād yatra so 'rjunaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 022"}
{"quote": "nātidīrgheṇa kālena sa tato rākṣaso balī taṃ narmadā hradaṃ bhīmam ājagāmāñjanaprabhaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 023"}
{"quote": "sa tatra strīparivṛtaṃ vāśitābhir iva dvipam narendraṃ paśyate rājā rākṣasānāṃ tadārjunam", "category": "Epic, Ramayana", "book": "Ramayana", "position": "Kanda 7, Sarga 032, Verse 024"}
{"quote": "sa roṣād raktanayano rākṣasendro baloddhataḥ ity evam arjunāmātyān āha gambhīrayā girā", "category": "Epic, Ramayana", "book": "Ramayana", "position": "Kanda 7, Sarga 032, Verse 025"}
{"quote": "amātyāḥ kṣipram ākhyāta haihayasya nṛpasya vai yuddhārthaṃ samanuprāpto rāvaṇo nāma nāmataḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 026"}
{"quote": "rāvaṇasya vacaḥ śrutvā mantriṇo 'thārjunasya te uttasthuḥ sāyudhās taṃ ca rāvaṇaṃ vākyam abruvan", "category": "Epic, Ramayana", "book": "Ramayana", "position": "Kanda 7, Sarga 032, Verse 027"}
{"quote": "yuddhasya kālo vijñātaḥ sādhu bhoḥ sādhu rāvaṇa yaḥ kṣībaṃ strīvṛtaṃ caiva yoddhum icchasi no nṛpam vāśitāmadhyagaṃ mattaṃ śārdūla iva kuñjaram", "category": "Epic, Ramayana", "book": "Ramayana", "position": "Kanda 7, Sarga 032, Verse 028"}
{"quote": "kṣamasvādya daśagrīva uṣyatāṃ rajanī tvayā yuddhaśraddhā tu yady asti śvas tāta samare 'rjunam", "category": "Epic, Ramayana", "book": "Ramayana", "position": "Kanda 7, Sarga 032, Verse 029"}
{"quote": "yadi vāpi tvarā tubhyaṃ yuddhatṛṣṇāsamāvṛtā nihatyāsmāṃs tato yuddham arjunenopayāsyasi", "category": "Epic, Ramayana", "book": "Ramayana", "position": "Kanda 7, Sarga 032, Verse 030"}
{"quote": "tatas te rāvaṇāmātyair amātyāḥ pārthivasya tu sūditāś cāpi te yuddhe bhakṣitāś ca bubhukṣitaiḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 031"}
{"quote": "tato halahalāśabdo narmadā tira ābabhau arjunasyānuyātrāṇāṃ rāvaṇasya ca mantriṇām", "category": "Epic, Ramayana", "book": "Ramayana", "position": "Kanda 7, Sarga 032, Verse 032"}
{"quote": "iṣubhis tomaraiḥ śūlair vajrakalpaiḥ sakarṣaṇaiḥ sarāvaṇān ardayantaḥ samantāt samabhidrutāḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 033"}
{"quote": "haihayādhipayodhānāṃ vega āsīt sudāruṇaḥ sanakramīnamakarasamudrasyeva nisvanaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 034"}
{"quote": "rāvaṇasya tu te 'mātyāḥ prahastaśukasāraṇāḥ kārtavīryabalaṃ kruddhā nirdahanty agnitejasaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 035"}
{"quote": "arjunāya tu tat karma rāvaṇasya samantriṇaḥ krīḍamānāya kathitaṃ puruṣair dvārarakṣibhiḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 036"}
{"quote": "uktvā na bhetavyam iti strījanaṃ sa tato 'rjunaḥ uttatāra jalāt tasmād gaṅgātoyād ivāñjanaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 037"}
{"quote": "krodhadūṣitanetras tu sa tato 'rjuna pāvakaḥ prajajvāla mahāghoro yugānta iva pāvakaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 038"}
{"quote": "sa tūrṇataram ādāya varahemāṅgado gadām abhidravati rakṣāṃsi tamāṃsīva divākaraḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 039"}
{"quote": "bāhuvikṣepakaraṇāṃ samudyamya mahāgadām gāruḍaṃ vegam āsthāya āpapātaiva so 'rjunaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 040"}
{"quote": "tasya margaṃ samāvṛtya vindhyo 'rkasyeva parvataḥ sthito vindhya ivākampyaḥ prahasto musalāyudhaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 041"}
{"quote": "tato 'sya musalaṃ ghoraṃ lohabaddhaṃ madoddhataḥ prahastaḥ preṣayan kruddho rarāsa ca yathāmbudaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 042"}
{"quote": "tasyāgre musalasyāgnir aśokāpīḍasaṃnibhaḥ prahastakaramuktasya babhūva pradahann iva", "category": "Epic, Ramayana", "book": "Ramayana", "position": "Kanda 7, Sarga 032, Verse 043"}
{"quote": "ādhāvamānaṃ musalaṃ kārtavīryas tadārjunaḥ nipuṇaṃ vañcayām āsa sagado gajavikramaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 044"}
{"quote": "tatas tam abhidudrāva prahastaṃ haihayādhipaḥ bhrāmayāṇo gadāṃ gurvīṃ pañcabāhuśatocchrayām", "category": "Epic, Ramayana", "book": "Ramayana", "position": "Kanda 7, Sarga 032, Verse 045"}
{"quote": "tenāhato 'tivegena prahasto gadayā tadā nipapāta sthitaḥ śailo vajrivajrahato yathā", "category": "Epic, Ramayana", "book": "Ramayana", "position": "Kanda 7, Sarga 032, Verse 046"}
{"quote": "prahastaṃ patitaṃ dṛṣṭvā mārīcaśukasāraṇāḥ samahodaradhūmrākṣā apasṛptā raṇājirāt", "category": "Epic, Ramayana", "book": "Ramayana", "position": "Kanda 7, Sarga 032, Verse 047"}
{"quote": "apakrānteṣv amātyeṣu prahaste ca nipātite rāvaṇo 'bhyadravat tūrṇam arjunaṃ nṛpasattamam", "category": "Epic, Ramayana", "book": "Ramayana", "position": "Kanda 7, Sarga 032, Verse 048"}
{"quote": "sahasrabāhos tad yuddhaṃ viṃśadbāhoś ca dāruṇam nṛparākṣasayos tatra ārabdhaṃ lomaharṣaṇam", "category": "Epic, Ramayana", "book": "Ramayana", "position": "Kanda 7, Sarga 032, Verse 049"}
{"quote": "sāgarāv iva saṃkṣubdhau calamūlāv ivācalau tejoyuktāv ivādityau pradahantāv ivānalau", "category": "Epic, Ramayana", "book": "Ramayana", "position": "Kanda 7, Sarga 032, Verse 050"}
{"quote": "baloddhatau yathā nāgau vāśitārthe yathā vṛṣau meghāv iva vinardantau siṃhāv iva balotkaṭau", "category": "Epic, Ramayana", "book": "Ramayana", "position": "Kanda 7, Sarga 032, Verse 051"}
{"quote": "rudrakālāv iva kruddhau tau tathā rākṣasārjunau parasparaṃ gadābhyāṃ tau tāḍayām āsatur bhṛśam", "category": "Epic, Ramayana", "book": "Ramayana", "position": "Kanda 7, Sarga 032, Verse 052"}
{"quote": "vajraprahārān acalā yathā ghorān viṣehire gadāprahārāṃs tadvat tau sahete nararākṣasau", "category": "Epic, Ramayana", "book": "Ramayana", "position": "Kanda 7, Sarga 032, Verse 053"}
{"quote": "yathāśaniravebhyas tu jāyate vai pratiśrutiḥ tathā tābhyāṃ gadāpātair diśaḥ sarvāḥ pratiśrutāḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 054"}
{"quote": "arjunasya gadā sā tu pātyamānāhitorasi kāñcanābhaṃ nabhaś cakre vidyutsaudāmanī yathā", "category": "Epic, Ramayana", "book": "Ramayana", "position": "Kanda 7, Sarga 032, Verse 055"}
{"quote": "tathaiva rāvaṇenāpi pātyamānā muhur muhuḥ arjunorasi nirbhāti gadolkeva mahāgirau", "category": "Epic, Ramayana", "book": "Ramayana", "position": "Kanda 7, Sarga 032, Verse 056"}
{"quote": "nārjunaḥ khedam āpnoti na rākṣasagaṇeśvaraḥ samam āsīt tayor yuddhaṃ yathā pūrvaṃ balīndrayoḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 057"}
{"quote": "śṛṅgair maharṣabhau yadvad dantāgrair iva kuñjarau parasparaṃ vinighnantau nararākṣasasattamau", "category": "Epic, Ramayana", "book": "Ramayana", "position": "Kanda 7, Sarga 032, Verse 058"}
{"quote": "tato 'rjunena kruddhena sarvaprāṇena sā gadā stanayor antare muktā rāvaṇasya mahāhave", "category": "Epic, Ramayana", "book": "Ramayana", "position": "Kanda 7, Sarga 032, Verse 059"}
{"quote": "varadānakṛtatrāṇe sā gadā rāvaṇorasi durbaleva yathā senā dvidhābhūtāpatat kṣitau", "category": "Epic, Ramayana", "book": "Ramayana", "position": "Kanda 7, Sarga 032, Verse 060"}
{"quote": "sa tv arjunapramuktena gadāpātena rāvaṇaḥ apāsarpad dhanurmātraṃ niṣasāda ca niṣṭanan", "category": "Epic, Ramayana", "book": "Ramayana", "position": "Kanda 7, Sarga 032, Verse 061"}
{"quote": "sa vihvalaṃ tad ālakṣya daśagrīvaṃ tato 'rjunaḥ sahasā pratijagrāha garutmān iva pannagam", "category": "Epic, Ramayana", "book": "Ramayana", "position": "Kanda 7, Sarga 032, Verse 062"}
{"quote": "sa taṃ bāhusahasreṇa balād gṛhya daśānanam babandha balavān rājā baliṃ nārāyaṇo yathā", "category": "Epic, Ramayana", "book": "Ramayana", "position": "Kanda 7, Sarga 032, Verse 063"}
{"quote": "badhyamāne daśagrīve siddhacāraṇadevatāḥ sādhvīti vādinaḥ puṣpaiḥ kiranty arjunamūrdhani", "category": "Epic, Ramayana", "book": "Ramayana", "position": "Kanda 7, Sarga 032, Verse 064"}
{"quote": "vyāghro mṛgam ivādāya siṃharāḍ iva dantinam rarāsa haihayo rājā harṣād ambudavan muhuḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 065"}
{"quote": "prahastas tu samāśvasto dṛṣṭvā baddhaṃ daśānanam saha tai rākasaiḥ kruddha abhidudrāva pārthivam", "category": "Epic, Ramayana", "book": "Ramayana", "position": "Kanda 7, Sarga 032, Verse 066"}
{"quote": "naktaṃcarāṇāṃ vegas tu teṣām āpatatāṃ babhau uddhṛta ātapāpāye samudrāṇām ivādbhutaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 067"}
{"quote": "muñca muñceti bhāṣantas tiṣṭha tiṣṭheti cāsakṛt musalāni ca śūlāni utsasarjus tadārjune", "category": "Epic, Ramayana", "book": "Ramayana", "position": "Kanda 7, Sarga 032, Verse 068"}
{"quote": "aprāptāny eva tāny āśu asaṃbhrāntas tadārjunaḥ āyudhāny amarārīṇāṃ jagrāha ripusūdanaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 069"}
{"quote": "tatas tair eva rakṣāṃsi durdharaiḥ pravarāyudhaiḥ bhittvā vidrāvayām āsa vāyur ambudharān iva", "category": "Epic, Ramayana", "book": "Ramayana", "position": "Kanda 7, Sarga 032, Verse 070"}
{"quote": "rākṣasāṃs trāsayitvā tu kārtavīryārjunas tadā rāvaṇaṃ gṛhya nagaraṃ praviveśa suhṛdvṛtaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 071"}
{"quote": "sa kīryamāṇaḥ kusumākṣatotkarair dvijaiḥ sapauraiḥ puruhūtasaṃnibhaḥ tadārjunaḥ saṃpraviveśa tāṃ purīṃ baliṃ nigṛhyaiva sahasralocanaḥ", "category": "Epic, Ramayana", "book": "Ramayana", "position": "Kanda 7, Sarga 032, Verse 072"}
{"quote": "rāvaṇagrahaṇaṃ tat tu vāyugrahaṇasaṃnibham ṛṣiḥ pulastyaḥ śuśrāva kathitaṃ divi daivataiḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 001"}
{"quote": "tataḥ putrasutasnehāt kampyamāno mahādhṛtiḥ māhiṣmatīpatiṃ draṣṭum ājagāma mahān ṛṣiḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 002"}
{"quote": "sa vāyumārgam āsthāya vāyutulyagatir dvijaḥ purīṃ māhiṣmatīṃ prāpto manaḥsaṃtāpavikramaḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 003"}
{"quote": "so 'marāvatisaṃkāśāṃ hṛṣṭapuṣṭajanāvṛtām praviveśa purīṃ brahmā indrasyevāmarāvatīm", "category": "Epic, Ramayana", "book": "Ramayana", "position": "Kanda 7, Sarga 033, Verse 004"}
{"quote": "pādacāram ivādityaṃ niṣpatantaṃ sudurdṛśam tatas te pratyabhijñāya arjunāya nyavedayan", "category": "Epic, Ramayana", "book": "Ramayana", "position": "Kanda 7, Sarga 033, Verse 005"}
{"quote": "pulastya iti taṃ śrutvā vacanaṃ haihayādhipaḥ śirasy añjalim uddhṛtya pratyudgacchad dvijottamam", "category": "Epic, Ramayana", "book": "Ramayana", "position": "Kanda 7, Sarga 033, Verse 006"}
{"quote": "purohito 'sya gṛhyārghyaṃ madhuparkaṃ tathaiva ca purastāt prayayau rājña indrasyeva bṛhaspatiḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 007"}
{"quote": "tatas tam ṛṣim āyāntam udyantam iva bhāskaram arjuno dṛśya saṃprāptaṃ vavandendra iveśvaram", "category": "Epic, Ramayana", "book": "Ramayana", "position": "Kanda 7, Sarga 033, Verse 008"}
{"quote": "sa tasya madhuparkaṃ ca pādyam arghyaṃ ca dāpayan pulastyam āha rājendro harṣagadgadayā girā", "category": "Epic, Ramayana", "book": "Ramayana", "position": "Kanda 7, Sarga 033, Verse 009"}
{"quote": "adyeyam amarāvatyā tulyā māhiṣmatī kṛtā adyāhaṃ tu dvijendrendra yasmāt paśyāmi durdṛśam", "category": "Epic, Ramayana", "book": "Ramayana", "position": "Kanda 7, Sarga 033, Verse 010"}
{"quote": "adya me kuśalaṃ deva adya me kulam uddhṛtam yat te devagaṇair vandyau vande 'haṃ caraṇāv imau", "category": "Epic, Ramayana", "book": "Ramayana", "position": "Kanda 7, Sarga 033, Verse 011"}
{"quote": "idaṃ rājyam ime putrā ime dārā ime vayam brahman kiṃ kurma kiṃ kāryam ājñāpayatu no bhavān", "category": "Epic, Ramayana", "book": "Ramayana", "position": "Kanda 7, Sarga 033, Verse 012"}
{"quote": "taṃ dharme 'gniṣu bhṛtyeṣu śivaṃ pṛṣṭvātha pārthivam pulastyovāca rājānaṃ haihayānāṃ tadārjunam", "category": "Epic, Ramayana", "book": "Ramayana", "position": "Kanda 7, Sarga 033, Verse 013"}
{"quote": "rājendrāmalapadmākṣapūrṇacandranibhānana atulaṃ te balaṃ yena daśagrīvas tvayā jitaḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 014"}
{"quote": "bhayād yasyāvatiṣṭhetāṃ niṣpandau sāgarānilau so 'yam adya tvayā baddhaḥ pautro me 'tīvadurjayaḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 015"}
{"quote": "tat putraka yaśaḥ sphītaṃ nāma viśrāvitaṃ tvayā madvākyād yācyamāno 'dya muñca vatsa daśānanam", "category": "Epic, Ramayana", "book": "Ramayana", "position": "Kanda 7, Sarga 033, Verse 016"}
{"quote": "pulastyājñāṃ sa gṛhyātha akiṃcanavaco 'rjunaḥ mumoca pārthivendrendro rākṣasendraṃ prahṛṣṭavat", "category": "Epic, Ramayana", "book": "Ramayana", "position": "Kanda 7, Sarga 033, Verse 017"}
{"quote": "sa taṃ pramuktvā tridaśārim arjunaḥ prapūjya divyābharaṇasragambaraiḥ ahiṃsākaṃ sakhyam upetya sāgnikaṃ praṇamya sa brahmasutaṃ gṛhaṃ yayau", "category": "Epic, Ramayana", "book": "Ramayana", "position": "Kanda 7, Sarga 033, Verse 018"}
{"quote": "pulastyenāpi saṃgamya rākṣasendraḥ pratāpavān pariṣvaṅgakṛtātithyo lajjamāno visarjitaḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 019"}
{"quote": "pitāmahasutaś cāpi pulastyo munisattamaḥ mocayitvā daśagrīvaṃ brahmalokaṃ jagāma saḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 020"}
{"quote": "evaṃ sa rāvaṇaḥ prāptaḥ kārtavīryāt tu dharṣaṇāt pulastyavacanāc cāpi punar mokṣam avāptavān", "category": "Epic, Ramayana", "book": "Ramayana", "position": "Kanda 7, Sarga 033, Verse 021"}
{"quote": "evaṃ balibhyo balinaḥ santi rāghavanandana nāvajñā parataḥ kāryā ya icchec chreya ātmanaḥ", "category": "Epic, Ramayana", "book": "Ramayana", "position": "Kanda 7, Sarga 033, Verse 022"}
{"quote": "tataḥ sa rājā piśitāśanānāṃ sahasrabāhor upalabhya maitrīm punar narāṇāṃ kadanaṃ cakāra cacāra sarvāṃ pṛthivīṃ ca darpāt", "category": "Epic, Ramayana", "book": "Ramayana", "position": "Kanda 7, Sarga 033, Verse 023"}
{"quote": "arjunena vimuktas tu rāvaṇo rākṣasādhipaḥ cacāra pṛthivīṃ sarvām anirviṇṇas tathā kṛtaḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 001"}
{"quote": "rākṣasaṃ vā manuṣyaṃ vā śṛṇute yaṃ balādhikam rāvaṇas taṃ samāsādya yuddhe hvayati darpitaḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 002"}
{"quote": "tataḥ kadā cit kiṣkindhāṃ nagarīṃ vālipālitām gatvāhvayati yuddhāya vālinaṃ hemamālinam", "category": "Epic, Ramayana", "book": "Ramayana", "position": "Kanda 7, Sarga 034, Verse 003"}
{"quote": "tatas taṃ vānarāmātyas tāras tārāpitā prabhuḥ uvāca rāvaṇaṃ vākyaṃ yuddhaprepsum upāgatam", "category": "Epic, Ramayana", "book": "Ramayana", "position": "Kanda 7, Sarga 034, Verse 004"}
{"quote": "rākṣasendra gato vālī yas te pratibalo bhavet nānyaḥ pramukhataḥ sthātuṃ tava śaktaḥ plavaṃgamaḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 005"}
{"quote": "caturbhyo 'pi samudrebhyaḥ saṃdhyām anvāsya rāvaṇa imaṃ muhūrtam āyāti vālī tiṣṭha muhūrtakam", "category": "Epic, Ramayana", "book": "Ramayana", "position": "Kanda 7, Sarga 034, Verse 006"}
{"quote": "etān asthicayān paśya ya ete śaṅkhapāṇḍurāḥ yuddhārthinām ime rājan vānarādhipatejasā", "category": "Epic, Ramayana", "book": "Ramayana", "position": "Kanda 7, Sarga 034, Verse 007"}
{"quote": "yad vāmṛtarasaḥ pītas tvayā rāvaṇarākṣasa tathā vālinam āsādya tadantaṃ tava jīvitam", "category": "Epic, Ramayana", "book": "Ramayana", "position": "Kanda 7, Sarga 034, Verse 008"}
{"quote": "atha vā tvarase martuṃ gaccha dakṣiṇasāgaram vālinaṃ drakṣyase tatra bhūmiṣṭham iva bhāskaram", "category": "Epic, Ramayana", "book": "Ramayana", "position": "Kanda 7, Sarga 034, Verse 009"}
{"quote": "sa tu tāraṃ vinirbhartsya rāvaṇo rākṣaseśvaraḥ puṣpakaṃ tat samāruhya prayayau dakṣiṇārṇavam", "category": "Epic, Ramayana", "book": "Ramayana", "position": "Kanda 7, Sarga 034, Verse 010"}
{"quote": "tatra hemagiriprakhyaṃ taruṇārkanibhānanam rāvaṇo vālinaṃ dṛṣṭvā saṃdhyopāsanatatparam", "category": "Epic, Ramayana", "book": "Ramayana", "position": "Kanda 7, Sarga 034, Verse 011"}
{"quote": "puṣpakād avaruhyātha rāvaṇo 'ñjanasaṃnibhaḥ grahītuṃ vālinaṃ tūrṇaṃ niḥśabdapadam ādravat", "category": "Epic, Ramayana", "book": "Ramayana", "position": "Kanda 7, Sarga 034, Verse 012"}
{"quote": "yadṛcchayonmīlayatā vālināpi sa rāvaṇaḥ pāpābhiprāyavān dṛṣṭaś cakāra na ca saṃbhramam", "category": "Epic, Ramayana", "book": "Ramayana", "position": "Kanda 7, Sarga 034, Verse 013"}
{"quote": "śaśam ālakṣya siṃho vā pannagaṃ garuḍo yathā na cintayati taṃ vālī rāvaṇaṃ pāpaniścayam", "category": "Epic, Ramayana", "book": "Ramayana", "position": "Kanda 7, Sarga 034, Verse 014"}
{"quote": "jighṛkṣamāṇam adyainaṃ rāvaṇaṃ pāpabuddhinam kakṣāvalambinaṃ kṛtvā gamiṣyāmi mahārṇavān", "category": "Epic, Ramayana", "book": "Ramayana", "position": "Kanda 7, Sarga 034, Verse 015"}
{"quote": "drakṣyanty ariṃ mamāṅkasthaṃ sraṃsitorukarāmbaram lambamānaṃ daśagrīvaṃ garuḍasyeva pannagam", "category": "Epic, Ramayana", "book": "Ramayana", "position": "Kanda 7, Sarga 034, Verse 016"}
{"quote": "ity evaṃ matim āsthāya vālī karṇam upāśritaḥ japan vai naigamān mantrāṃs tasthau parvatarāḍ iva", "category": "Epic, Ramayana", "book": "Ramayana", "position": "Kanda 7, Sarga 034, Verse 017"}
{"quote": "tāv anyonyaṃ jighṛkṣantau harirākṣasapārthivau prayatnavantau tat karma īhatur baladarpitau", "category": "Epic, Ramayana", "book": "Ramayana", "position": "Kanda 7, Sarga 034, Verse 018"}
{"quote": "hastagrāhyaṃ tu taṃ matvā pādaśabdena rāvaṇam parāṅmukho 'pi jagrāha vālī sarpam ivāṇḍajaḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 019"}
{"quote": "grahītukāmaṃ taṃ gṛhya rakṣasām īśvaraṃ hariḥ kham utpapāta vegena kṛtvā kakṣāvalambinam", "category": "Epic, Ramayana", "book": "Ramayana", "position": "Kanda 7, Sarga 034, Verse 020"}
{"quote": "sa taṃ pīḍdayamānas tu vitudantaṃ nakhair muhuḥ jahāra rāvaṇaṃ vālī pavanas toyadaṃ yathā", "category": "Epic, Ramayana", "book": "Ramayana", "position": "Kanda 7, Sarga 034, Verse 021"}
{"quote": "atha te rākṣasāmātyā hriyamāṇe daśānane mumokṣayiṣavo ghorā ravamāṇā hy abhidravan", "category": "Epic, Ramayana", "book": "Ramayana", "position": "Kanda 7, Sarga 034, Verse 022"}
{"quote": "anvīyamānas tair vālī bhrājate 'mbaramadhyagaḥ anvīyamāno meghaughair ambarastha ivāṃśumān", "category": "Epic, Ramayana", "book": "Ramayana", "position": "Kanda 7, Sarga 034, Verse 023"}
{"quote": "te 'śaknuvantaḥ saṃprāptaṃ vālinaṃ rākṣasottamāḥ tasya bāhūruvegena pariśrāntaḥ patanti ca", "category": "Epic, Ramayana", "book": "Ramayana", "position": "Kanda 7, Sarga 034, Verse 024"}
{"quote": "vālimārgād apākrāman parvatendrā hi gacchataḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 025"}
{"quote": "apakṣigaṇasaṃpāto vānarendro mahājavaḥ kramaśaḥ sāgarān sarvān saṃdhyākālam avandata", "category": "Epic, Ramayana", "book": "Ramayana", "position": "Kanda 7, Sarga 034, Verse 026"}
{"quote": "sabhājyamāno bhūtais tu khecaraiḥ khecaro hariḥ paścimaṃ sāgaraṃ vālī ājagāma sarāvaṇaḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 027"}
{"quote": "tatra saṃdhyām upāsitvā snātvā japtvā ca vānaraḥ uttaraṃ sāgaraṃ prāyād vahamāno daśānanam", "category": "Epic, Ramayana", "book": "Ramayana", "position": "Kanda 7, Sarga 034, Verse 028"}
{"quote": "uttare sāgare saṃdhyām upāsitvā daśānanam vahamāno 'gamad vālī pūrvam ambumahānidhim", "category": "Epic, Ramayana", "book": "Ramayana", "position": "Kanda 7, Sarga 034, Verse 029"}
{"quote": "tatrāpi saṃdhyām anvāsya vāsaviḥ sa harīśvaraḥ kiṣkindhābhimukho gṛhya rāvaṇaṃ punar āgamat", "category": "Epic, Ramayana", "book": "Ramayana", "position": "Kanda 7, Sarga 034, Verse 030"}
{"quote": "caturṣv api samudreṣu saṃdhyām anvāsya vānaraḥ rāvaṇodvahanaśrāntaḥ kiṣkindhopavane 'patat", "category": "Epic, Ramayana", "book": "Ramayana", "position": "Kanda 7, Sarga 034, Verse 031"}
{"quote": "rāvaṇaṃ tu mumocātha svakakṣāt kapisattamaḥ kutas tvam iti covāca prahasan rāvaṇaṃ prati", "category": "Epic, Ramayana", "book": "Ramayana", "position": "Kanda 7, Sarga 034, Verse 032"}
{"quote": "vismayaṃ tu mahad gatvā śramalokanirīkṣaṇaḥ rākṣaseśo harīśaṃ tam idaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 034, Verse 033"}
{"quote": "vānarendra mahendrābha rākṣasendro 'smi rāvaṇaḥ yuddhepsur ahaṃ saṃprāptaḥ sa cādyāsāditas tvayā", "category": "Epic, Ramayana", "book": "Ramayana", "position": "Kanda 7, Sarga 034, Verse 034"}
{"quote": "aho balam aho vīryam aho gambhīratā ca te yenāhaṃ paśuvad gṛhya bhrāmitaś caturo 'rṇavān", "category": "Epic, Ramayana", "book": "Ramayana", "position": "Kanda 7, Sarga 034, Verse 035"}
{"quote": "evam aśrāntavad vīra śīghram eva ca vānara māṃ caivodvahamānas tu ko 'nyo vīraḥ kramiṣyati", "category": "Epic, Ramayana", "book": "Ramayana", "position": "Kanda 7, Sarga 034, Verse 036"}
{"quote": "trayāṇām eva bhūtānāṃ gatir eṣā plavaṃgama mano'nilasuparṇānāṃ tava vā nātra saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 037"}
{"quote": "so 'haṃ dṛṣṭabalas tubhyam icchāmi haripuṃgava tvayā saha ciraṃ sakhyaṃ susnigdhaṃ pāvakāgrataḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 038"}
{"quote": "dārāḥ putrāḥ puraṃ rāṣṭraṃ bhogācchādanabhojanam sarvam evāvibhaktaṃ nau bhaviṣyati harīśvara", "category": "Epic, Ramayana", "book": "Ramayana", "position": "Kanda 7, Sarga 034, Verse 039"}
{"quote": "tataḥ prajvālayitvāgniṃ tāv ubhau harirākṣasau bhrātṛtvam upasaṃpannau pariṣvajya parasparam", "category": "Epic, Ramayana", "book": "Ramayana", "position": "Kanda 7, Sarga 034, Verse 040"}
{"quote": "anyonyaṃ lambitakarau tatas tau harirākṣasau kiṣkindhāṃ viśatur hṛṣṭau siṃhau giriguhām iva", "category": "Epic, Ramayana", "book": "Ramayana", "position": "Kanda 7, Sarga 034, Verse 041"}
{"quote": "sa tatra māsam uṣitaḥ sugrīva iva rāvaṇaḥ amātyair āgatair nīcas trailokyotsādanārthibhiḥ", "category": "Epic, Ramayana", "book": "Ramayana", "position": "Kanda 7, Sarga 034, Verse 042"}
{"quote": "evam etat purāvṛttaṃ vālinā rāvaṇaḥ prabho dharṣitaś ca kṛtaś cāpi bhrātā pāvakasaṃnidhau", "category": "Epic, Ramayana", "book": "Ramayana", "position": "Kanda 7, Sarga 034, Verse 043"}
{"quote": "balam apratimaṃ rāma vālino 'bhavad uttamam so 'pi tayā vinirdagdhaḥ śalabho vahninā yathā", "category": "Epic, Ramayana", "book": "Ramayana", "position": "Kanda 7, Sarga 034, Verse 044"}
{"quote": "apṛcchata tato rāmo dakṣiṇāśālayaṃ munim prāñjalir vinayopeta idam āha vaco 'rthavat", "category": "Epic, Ramayana", "book": "Ramayana", "position": "Kanda 7, Sarga 035, Verse 001"}
{"quote": "atulaṃ balam etābhyāṃ vālino rāvaṇasya ca na tv etau hanumadvīryaiḥ samāv iti matir mama", "category": "Epic, Ramayana", "book": "Ramayana", "position": "Kanda 7, Sarga 035, Verse 002"}
{"quote": "śauryaṃ dākṣyaṃ balaṃ dhairyaṃ prājñatā nayasādhanam vikramaś ca prabhāvaś ca hanūmati kṛtālayāḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 003"}
{"quote": "dṛṣṭvodadhiṃ viṣīdantīṃ tadaiṣa kapivāhinīm samāśvāsya kapīn bhūyo yojanānāṃ śataṃ plutaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 004"}
{"quote": "dharṣayitvā purīṃ laṅkāṃ rāvaṇāntaḥpuraṃ tathā dṛṣṭvā saṃbhāṣitā cāpi sītā viśvāsitā tathā", "category": "Epic, Ramayana", "book": "Ramayana", "position": "Kanda 7, Sarga 035, Verse 005"}
{"quote": "senāgragā mantrisutāḥ kiṃkarā rāvaṇātmajaḥ ete hanumatā tatra ekena vinipātitāḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 006"}
{"quote": "bhūyo bandhād vimuktena saṃbhāṣitvā daśānanam laṅkā bhasmīkṛtā tena pāvakeneva medinī", "category": "Epic, Ramayana", "book": "Ramayana", "position": "Kanda 7, Sarga 035, Verse 007"}
{"quote": "na kālasya na śakrasya na viṣṇor vittapasya ca karmāṇi tāni śrūyante yāni yuddhe hanūmataḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 008"}
{"quote": "etasya bāhuvīryeṇa laṅkā sītā ca lakṣmaṇaḥ prāpto mayā jayaś caiva rājyaṃ mitrāṇi bāndhavāḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 009"}
{"quote": "hanūmān yadi me na syād vānarādhipateḥ sakhā pravṛttam api ko vettuṃ jānakyāḥ śaktimān bhavet", "category": "Epic, Ramayana", "book": "Ramayana", "position": "Kanda 7, Sarga 035, Verse 010"}
{"quote": "kimarthaṃ vālī caitena sugrīvapriyakāmyayā tadā vaire samutpanne na dagdho vīrudho yathā", "category": "Epic, Ramayana", "book": "Ramayana", "position": "Kanda 7, Sarga 035, Verse 011"}
{"quote": "na hi veditavān manye hanūmān ātmano balam yad dṛṣṭavāñ jīviteṣṭaṃ kliśyantaṃ vānarādhipam", "category": "Epic, Ramayana", "book": "Ramayana", "position": "Kanda 7, Sarga 035, Verse 012"}
{"quote": "etan me bhagavan sarvaṃ hanūmati mahāmune vistareṇa yathātattvaṃ kathayāmarapūjita", "category": "Epic, Ramayana", "book": "Ramayana", "position": "Kanda 7, Sarga 035, Verse 013"}
{"quote": "rāghavasya vacaḥ śrutvā hetuyuktam ṛṣis tataḥ hanūmataḥ samakṣaṃ tam idaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 035, Verse 014"}
{"quote": "satyam etad raghuśreṣṭha yad bravīṣi hanūmataḥ na bale vidyate tulyo na gatau na matau paraḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 015"}
{"quote": "amoghaśāpaiḥ śāpas tu datto 'sya ṛṣibhiḥ purā na veditā balaṃ yena balī sann arimardanaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 016"}
{"quote": "bālye 'py etena yat karma kṛtaṃ rāma mahābala tan na varṇayituṃ śakyam atibālatayāsya te", "category": "Epic, Ramayana", "book": "Ramayana", "position": "Kanda 7, Sarga 035, Verse 017"}
{"quote": "yadi vāsti tv abhiprāyas tac chrotuṃ tava rāghava samādhāya matiṃ rāma niśāmaya vadāmy aham", "category": "Epic, Ramayana", "book": "Ramayana", "position": "Kanda 7, Sarga 035, Verse 018"}
{"quote": "sūryadattavarasvarṇaḥ sumerur nāma parvataḥ yatra rājyaṃ praśāsty asya keṣarī nāma vai pitā", "category": "Epic, Ramayana", "book": "Ramayana", "position": "Kanda 7, Sarga 035, Verse 019"}
{"quote": "tasya bhāryā babhūveṣṭā hy añjaneti pariśrutā janayām āsa tasyāṃ vai vāyur ātmajam uttamam", "category": "Epic, Ramayana", "book": "Ramayana", "position": "Kanda 7, Sarga 035, Verse 020"}
{"quote": "śāliśūkasamābhāsaṃ prāsūtemaṃ tadāñjanā phalāny āhartukāmā vai niṣkrāntā gahane carā", "category": "Epic, Ramayana", "book": "Ramayana", "position": "Kanda 7, Sarga 035, Verse 021"}
{"quote": "eṣa mātur viyogāc ca kṣudhayā ca bhṛśārditaḥ ruroda śiśur atyarthaṃ śiśuḥ śarabharāḍ iva", "category": "Epic, Ramayana", "book": "Ramayana", "position": "Kanda 7, Sarga 035, Verse 022"}
{"quote": "tatodyantaṃ vivasvantaṃ japāpuṣpotkaropamam dadṛśe phalalobhāc ca utpapāta raviṃ prati", "category": "Epic, Ramayana", "book": "Ramayana", "position": "Kanda 7, Sarga 035, Verse 023"}
{"quote": "bālārkābhimukho bālo bālārka iva mūrtimān grahītukāmo bālārkaṃ plavate 'mbaramadhyagaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 024"}
{"quote": "etasmin plavamāne tu śiśubhāve hanūmati devadānavasiddhānāṃ vismayaḥ sumahān abhūt", "category": "Epic, Ramayana", "book": "Ramayana", "position": "Kanda 7, Sarga 035, Verse 025"}
{"quote": "nāpy evaṃ vegavān vāyur garuḍo na manas tathā yathāyaṃ vāyuputras tu kramate 'mbaram uttamam", "category": "Epic, Ramayana", "book": "Ramayana", "position": "Kanda 7, Sarga 035, Verse 026"}
{"quote": "yadi tāvac chiśor asya īdṛśau gativikramau yauvanaṃ balam āsādya kathaṃ vego bhaviṣyati", "category": "Epic, Ramayana", "book": "Ramayana", "position": "Kanda 7, Sarga 035, Verse 027"}
{"quote": "tam anuplavate vāyuḥ plavantaṃ putram ātmanaḥ sūryadāhabhayād rakṣaṃs tuṣāracayaśītalaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 028"}
{"quote": "bahuyojanasāhasraṃ kramaty eṣa tato 'mbaram pitur balāc ca bālyāc ca bhāskarābhyāśam āgataḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 029"}
{"quote": "śiśur eṣa tv adoṣajña iti matvā divākaraḥ kāryaṃ cātra samāyattam ity evaṃ na dadāha saḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 030"}
{"quote": "yam eva divasaṃ hy eṣa grahītuṃ bhāskaraṃ plutaḥ tam eva divasaṃ rāhur jighṛkṣati divākaram", "category": "Epic, Ramayana", "book": "Ramayana", "position": "Kanda 7, Sarga 035, Verse 031"}
{"quote": "anena ca parāmṛṣṭo rāma sūryarathopari apakrāntas tatas trasto rāhuś candrārkamardanaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 032"}
{"quote": "sa indrabhavanaṃ gatvā saroṣaḥ siṃhikāsutaḥ abravīd bhrukuṭīṃ kṛtvā devaṃ devagaṇair vṛtam", "category": "Epic, Ramayana", "book": "Ramayana", "position": "Kanda 7, Sarga 035, Verse 033"}
{"quote": "bubhukṣāpanayaṃ dattvā candrārkau mama vāsava kim idaṃ tat tvayā dattam anyasya balavṛtrahan", "category": "Epic, Ramayana", "book": "Ramayana", "position": "Kanda 7, Sarga 035, Verse 034"}
{"quote": "adyāhaṃ parvakāle tu jighṛkṣuḥ sūryam āgataḥ athānyo rāhur āsādya jagrāha sahasā ravim", "category": "Epic, Ramayana", "book": "Ramayana", "position": "Kanda 7, Sarga 035, Verse 035"}
{"quote": "sa rāhor vacanaṃ śrutvā vāsavaḥ saṃbhramānvitaḥ utpapātāsanaṃ hitvā udvahan kāñcanasrajam", "category": "Epic, Ramayana", "book": "Ramayana", "position": "Kanda 7, Sarga 035, Verse 036"}
{"quote": "tataḥ kailāsakūṭābhaṃ caturdantaṃ madasravam śṛṅgārakāriṇaṃ prāṃśuṃ svarṇaghaṇṭāṭṭahāsinam", "category": "Epic, Ramayana", "book": "Ramayana", "position": "Kanda 7, Sarga 035, Verse 037"}
{"quote": "indraḥ karīndram āruhya rāhuṃ kṛtvā puraḥsaram prāyād yatrābhavat sūryaḥ sahānena hanūmatā", "category": "Epic, Ramayana", "book": "Ramayana", "position": "Kanda 7, Sarga 035, Verse 038"}
{"quote": "athātirabhasenāgād rāhur utsṛjya vāsavam anena ca sa vai dṛṣṭa ādhāvañ śailakūṭavat", "category": "Epic, Ramayana", "book": "Ramayana", "position": "Kanda 7, Sarga 035, Verse 039"}
{"quote": "tataḥ sūryaṃ samutsṛjya rāhum evam avekṣya ca utpapāta punar vyoma grahītuṃ siṃhikāsutam", "category": "Epic, Ramayana", "book": "Ramayana", "position": "Kanda 7, Sarga 035, Verse 040"}
{"quote": "utsṛjyārkam imaṃ rāma ādhāvantaṃ plavaṃgamam dṛṣṭvā rāhuḥ parāvṛtya mukhaśeṣaḥ parāṅmukhaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 041"}
{"quote": "indram āśaṃsamānas tu trātāraṃ siṃhikāsutaḥ indra indreti saṃtrāsān muhur muhur abhāṣata", "category": "Epic, Ramayana", "book": "Ramayana", "position": "Kanda 7, Sarga 035, Verse 042"}
{"quote": "rāhor vikrośamānasya prāg evālakṣitaḥ svaraḥ śrutvendrovāca mā bhaiṣīr ayam enaṃ nihanmy aham", "category": "Epic, Ramayana", "book": "Ramayana", "position": "Kanda 7, Sarga 035, Verse 043"}
{"quote": "airāvataṃ tato dṛṣṭvā mahat tad idam ity api phalaṃ taṃ hastirājānam abhidudrāva mārutiḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 044"}
{"quote": "tadāsya dhāvato rūpam airāvatajighṛkṣayā muhūrtam abhavad ghoram indrāgnyor iva bhāsvaram", "category": "Epic, Ramayana", "book": "Ramayana", "position": "Kanda 7, Sarga 035, Verse 045"}
{"quote": "evam ādhāvamānaṃ tu nātikruddhaḥ śacīpatiḥ hastāntenātimuktena kuliśenābhyatāḍayat", "category": "Epic, Ramayana", "book": "Ramayana", "position": "Kanda 7, Sarga 035, Verse 046"}
{"quote": "tato girau papātaiṣa indravajrābhitāḍitaḥ patamānasya caitasya vāmo hanur abhajyata", "category": "Epic, Ramayana", "book": "Ramayana", "position": "Kanda 7, Sarga 035, Verse 047"}
{"quote": "tasmiṃs tu patite bāle vajratāḍanavihvale cukrodhendrāya pavanaḥ prajānām aśivāya ca", "category": "Epic, Ramayana", "book": "Ramayana", "position": "Kanda 7, Sarga 035, Verse 048"}
{"quote": "viṇmūtrāśayam āvṛtya prajāsv antargataḥ prabhuḥ rurodha sarvabhūtāni yathā varṣāṇi vāsavaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 049"}
{"quote": "vāyuprakopād bhūtāni nirucchvāsāni sarvataḥ saṃdhibhir bhajyamānāni kāṣṭhabhūtāni jajñire", "category": "Epic, Ramayana", "book": "Ramayana", "position": "Kanda 7, Sarga 035, Verse 050"}
{"quote": "niḥsvadhaṃ nirvaṣaṭkāraṃ niṣkriyaṃ dharmavarjitam vāyuprakopāt trailokyaṃ nirayastham ivābabhau", "category": "Epic, Ramayana", "book": "Ramayana", "position": "Kanda 7, Sarga 035, Verse 051"}
{"quote": "tataḥ prajāḥ sagandharvāḥ sadevāsuramānuṣāḥ prajāpatiṃ samādhāvann asukhārtāḥ sukhaiṣiṇaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 052"}
{"quote": "ūcuḥ prāñjalayo devā darodaranibhodarāḥ tvayā sma bhagavan sṛṣṭāḥ prajānātha caturvidhāḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 053"}
{"quote": "tvayā datto 'yam asmākam āyuṣaḥ pavanaḥ patiḥ so 'smān prāṇeśvaro bhūtvā kasmād eṣo 'dya sattama", "category": "Epic, Ramayana", "book": "Ramayana", "position": "Kanda 7, Sarga 035, Verse 054"}
{"quote": "rurodha duḥkhaṃ janayann antaḥpura iva striyaḥ tasmāt tvāṃ śaraṇaṃ prāptā vāyunopahatā vibho", "category": "Epic, Ramayana", "book": "Ramayana", "position": "Kanda 7, Sarga 035, Verse 055"}
{"quote": "vāyusaṃrodhajaṃ duḥkham idaṃ no nuda śatruhan", "category": "Epic, Ramayana", "book": "Ramayana", "position": "Kanda 7, Sarga 035, Verse 056"}
{"quote": "etat prajānāṃ śrutvā tu prajānāthaḥ prajāpatiḥ kāraṇād iti tān uktvā prajāḥ punar abhāṣata", "category": "Epic, Ramayana", "book": "Ramayana", "position": "Kanda 7, Sarga 035, Verse 057"}
{"quote": "yasmin vaḥ kāraṇe vāyuś cukrodha ca rurodha ca prajāḥ śṛṇudhvaṃ tat sarvaṃ śrotavyaṃ cātmanaḥ kṣamam", "category": "Epic, Ramayana", "book": "Ramayana", "position": "Kanda 7, Sarga 035, Verse 058"}
{"quote": "putras tasyāmareśena indreṇādya nipātitaḥ rāhor vacanam ājñāya rājñā vaḥ kopito 'nilaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 059"}
{"quote": "aśarīraḥ śarīreṣu vāyuś carati pālayan śarīraṃ hi vinā vāyuṃ samatāṃ yāti reṇubhiḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 060"}
{"quote": "vāyuḥ prāṇāḥ sukhaṃ vāyur vāyuḥ sarvam idaṃ jagat vāyunā saṃparityaktaṃ na sukhaṃ vindate jagat", "category": "Epic, Ramayana", "book": "Ramayana", "position": "Kanda 7, Sarga 035, Verse 061"}
{"quote": "adyaiva ca parityaktaṃ vāyunā jagad āyuṣā adyaiveme nirucchvāsāḥ kāṣṭhakuḍyopamāḥ sthitāḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 062"}
{"quote": "tad yāmas tatra yatrāste māruto rukprado hi vaḥ mā vināśaṃ gamiṣyāma aprasādyāditeḥ sutam", "category": "Epic, Ramayana", "book": "Ramayana", "position": "Kanda 7, Sarga 035, Verse 063"}
{"quote": "tataḥ prajābhiḥ sahitaḥ prajāpatiḥ sadevagandharvabhujaṃgaguhyakaḥ jagāma tatrāsyati yatra mārutaḥ sutaṃ surendrābhihataṃ pragṛhya saḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 064"}
{"quote": "tato 'rkavaiśvānarakāñcanaprabhaṃ sutaṃ tadotsaṅgagataṃ sadāgateḥ caturmukho vīkṣya kṛpām athākarot sadevasiddharṣibhujaṃgarākṣasaḥ", "category": "Epic, Ramayana", "book": "Ramayana", "position": "Kanda 7, Sarga 035, Verse 065"}
{"quote": "tataḥ pitāmahaṃ dṛṣṭvā vāyuḥ putravadhārditaḥ śiśukaṃ taṃ samādāya uttasthau dhātur agrataḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 001"}
{"quote": "calatkuṇḍalamaulisraktapanīyavibhūṣaṇaḥ pādayor nyapatad vāyus tisro 'vasthāya vedhase", "category": "Epic, Ramayana", "book": "Ramayana", "position": "Kanda 7, Sarga 036, Verse 002"}
{"quote": "taṃ tu vedavidādyas tu lambābharaṇaśobhinā vāyum utthāpya hastena śiśuṃ taṃ parimṛṣṭavān", "category": "Epic, Ramayana", "book": "Ramayana", "position": "Kanda 7, Sarga 036, Verse 003"}
{"quote": "spṛṣṭamātras tataḥ so 'tha salīlaṃ padmajanmanā jalasiktaṃ yathā sasyaṃ punar jīvitam āptavān", "category": "Epic, Ramayana", "book": "Ramayana", "position": "Kanda 7, Sarga 036, Verse 004"}
{"quote": "prāṇavantam imaṃ dṛṣṭvā prāṇo gandhavaho mudā cacāra sarvabhūteṣu saṃniruddhaṃ yathāpurā", "category": "Epic, Ramayana", "book": "Ramayana", "position": "Kanda 7, Sarga 036, Verse 005"}
{"quote": "marudrogavinirmuktāḥ prajā vai muditābhavan śītavātavinirmuktāḥ padminya iva sāmbujāḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 006"}
{"quote": "tatas triyugmas trikakut tridhāmā tridaśārcitaḥ uvāca devatā brahmā mārutapriyakāmyayā", "category": "Epic, Ramayana", "book": "Ramayana", "position": "Kanda 7, Sarga 036, Verse 007"}
{"quote": "bho mahendrāgnivaruṇadhaneśvaramaheśvarāḥ jānatām api tat sarvaṃ hitaṃ vakṣyāmi śrūyatām", "category": "Epic, Ramayana", "book": "Ramayana", "position": "Kanda 7, Sarga 036, Verse 008"}
{"quote": "anena śiśunā kāryaṃ kartavyaṃ vo bhaviṣyati dadatāsya varān sarve mārutasyāsya tuṣṭidān", "category": "Epic, Ramayana", "book": "Ramayana", "position": "Kanda 7, Sarga 036, Verse 009"}
{"quote": "tataḥ sahasranayanaḥ prītiraktaḥ śubhānanaḥ kuśe śayamayīṃ mālāṃ samutkṣipyedam abravīt", "category": "Epic, Ramayana", "book": "Ramayana", "position": "Kanda 7, Sarga 036, Verse 010"}
{"quote": "matkarotsṛṣṭavajreṇa hanur asya yathā kṣataḥ nāmnaiṣa kapiśārdūlo bhavitā hanumān iti", "category": "Epic, Ramayana", "book": "Ramayana", "position": "Kanda 7, Sarga 036, Verse 011"}
{"quote": "aham evāsya dāsyāmi paramaṃ varam uttamam ataḥ prabhṛti vajrasya mamāvadhyo bhaviṣyati", "category": "Epic, Ramayana", "book": "Ramayana", "position": "Kanda 7, Sarga 036, Verse 012"}
{"quote": "mārtāṇḍas tv abravīt tatra bhagavāṃs timirāpahaḥ tejaso 'sya madīyasya dadāmi śatikāṃ kalām", "category": "Epic, Ramayana", "book": "Ramayana", "position": "Kanda 7, Sarga 036, Verse 013"}
{"quote": "yadā tu śāstrāṇy adhyetuṃ śaktir asya bhaviṣyati tadāsya śāstraṃ dāsyāmi yena vāgmī bhaviṣyati", "category": "Epic, Ramayana", "book": "Ramayana", "position": "Kanda 7, Sarga 036, Verse 014"}
{"quote": "varuṇaś ca varaṃ prādān nāsya mṛtyur bhaviṣyati varṣāyutaśatenāpi matpāśād udakād api", "category": "Epic, Ramayana", "book": "Ramayana", "position": "Kanda 7, Sarga 036, Verse 015"}
{"quote": "yamo 'pi daṇḍāvadhyatvam arogatvaṃ ca nityaśaḥ diśate 'sya varaṃ tuṣṭa aviṣādaṃ ca saṃyuge", "category": "Epic, Ramayana", "book": "Ramayana", "position": "Kanda 7, Sarga 036, Verse 016"}
{"quote": "gadeyaṃ māmikā nainaṃ saṃyugeṣu vadhiṣyati ity evaṃ varadaḥ prāha tadā hy ekākṣipiṅgalaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 017"}
{"quote": "matto madāyudhānāṃ ca na vadhyo 'yaṃ bhaviṣyati ity evaṃ śaṃkareṇāpi datto 'sya paramo varaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 018"}
{"quote": "sarveṣāṃ brahmadaṇḍānām avadhyo 'yaṃ bhaviṣyati dīrghāyuś ca mahātmā ca iti brahmābravīd vacaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 019"}
{"quote": "viśvakarmā tu dṛṣṭvainaṃ bālasūryopamaṃ śiśum śilpināṃ pravaraḥ prāha varam asya mahāmatiḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 020"}
{"quote": "vinirmitāni devānām āyudhānīha yāni tu teṣāṃ saṃgrāmakāle tu avadhyo 'yaṃ bhaviṣyati", "category": "Epic, Ramayana", "book": "Ramayana", "position": "Kanda 7, Sarga 036, Verse 021"}
{"quote": "tataḥ surāṇāṃ tu varair dṛṣṭvā hy enam alaṃkṛtam caturmukhas tuṣṭamukho vāyum āha jagadguruḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 022"}
{"quote": "amitrāṇāṃ bhayakaro mitrāṇām abhayaṃkaraḥ ajeyo bhavitā te 'tra putro mārutamārutiḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 023"}
{"quote": "rāvaṇotsādanārthāni rāmaprītikarāṇi ca romaharṣakarāṇy eṣa kartā karmāṇi saṃyuge", "category": "Epic, Ramayana", "book": "Ramayana", "position": "Kanda 7, Sarga 036, Verse 024"}
{"quote": "evam uktvā tam āmantrya mārutaṃ te 'maraiḥ saha yathāgataṃ yayuḥ sarve pitāmahapurogamāḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 025"}
{"quote": "so 'pi gandhavahaḥ putraṃ pragṛhya gṛham ānayat añjanāyāstam ākhyāya varaṃ dattaṃ viniḥsṛtaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 026"}
{"quote": "prāpya rāma varān eṣa varadānabalānvitaḥ balenātmani saṃsthena so 'pūryata yathārṇavaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 027"}
{"quote": "balenāpūryamāṇo hi eṣa vānarapuṃgavaḥ āśrameṣu maharṣīṇām aparādhyati nirbhayaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 028"}
{"quote": "srugbhāṇḍān agnihotraṃ ca valkalānāṃ ca saṃcayān bhagnavicchinnavidhvastān suśāntānāṃ karoty ayam", "category": "Epic, Ramayana", "book": "Ramayana", "position": "Kanda 7, Sarga 036, Verse 029"}
{"quote": "sarveṣāṃ brahmadaṇḍānām avadhyaṃ brahmaṇā kṛtam jānanta ṛṣayas taṃ vai kṣamante tasya nityaśaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 030"}
{"quote": "yadā keṣariṇā tv eṣa vāyunā sāñjanena ca pratiṣiddho 'pi maryādāṃ laṅghayaty eva vānaraḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 031"}
{"quote": "tato maharṣayaḥ kruddhā bhṛgvaṅgirasavaṃśajāḥ śepur enaṃ raghuśreṣṭha nātikruddhātimanyavaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 032"}
{"quote": "bādhase yat samāśritya balam asmān plavaṃgama tad dīrghakālaṃ vettāsi nāsmākaṃ śāpamohitaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 033"}
{"quote": "tatas tu hṛtatejaujā maharṣivacanaujasā eṣo śramāṇi nātyeti mṛdubhāvagataś caran", "category": "Epic, Ramayana", "book": "Ramayana", "position": "Kanda 7, Sarga 036, Verse 034"}
{"quote": "atha ṛkṣarajā nāma vālisugrīvayoḥ pitā sarvavānararājāsīt tejasā iva bhāskaraḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 035"}
{"quote": "sa tu rājyaṃ ciraṃ kṛtvā vānarāṇāṃ harīśvaraḥ tatas tvarkṣarajā nāma kāladharmeṇa saṃgataḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 036"}
{"quote": "tasminn astamite vālī mantribhir mantrakovidaiḥ pitrye pade kṛto rājā sugrīvo vālinaḥ pade", "category": "Epic, Ramayana", "book": "Ramayana", "position": "Kanda 7, Sarga 036, Verse 037"}
{"quote": "sugrīveṇa samaṃ tv asya advaidhaṃ chidravarjitam ahāryaṃ sakhyam abhavad anilasya yathāgninā", "category": "Epic, Ramayana", "book": "Ramayana", "position": "Kanda 7, Sarga 036, Verse 038"}
{"quote": "eṣa śāpavaśād eva na vedabalam ātmanaḥ vālisugrīvayor vairaṃ yadā rāma samutthitam", "category": "Epic, Ramayana", "book": "Ramayana", "position": "Kanda 7, Sarga 036, Verse 039"}
{"quote": "na hy eṣa rāma sugrīvo bhrāmyamāṇo 'pi vālinā vedayāno na ca hy eṣa balam ātmani mārutiḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 040"}
{"quote": "parākramotsāhamatipratāpaiḥ sauśīlyamādhuryanayānayaiś ca gāmbhīryacāturyasuvīryadhairyair hanūmataḥ ko 'py adhiko 'sti loke", "category": "Epic, Ramayana", "book": "Ramayana", "position": "Kanda 7, Sarga 036, Verse 041"}
{"quote": "asau purā vyākaraṇaṃ grahīṣyan sūryonmukhaḥ pṛṣṭhagamaḥ kapīndraḥ udyadgirer astagiriṃ jagāma granthaṃ mahad dhārayad aprameyaḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 042"}
{"quote": "pravīvivikṣor iva sāgarasya lokān didhakṣor iva pāvakasya lokakṣayeṣv eva yathāntakasya hanūmataḥ sthāsyati kaḥ purastāt", "category": "Epic, Ramayana", "book": "Ramayana", "position": "Kanda 7, Sarga 036, Verse 043"}
{"quote": "eṣo 'pi cānye ca mahākapīndrāḥ sugrīvamaindadvividāḥ sanīlāḥ satāratāreyanalāḥ sarambhās tvatkāraṇād rāma surair hi sṛṣṭāḥ", "category": "Epic, Ramayana", "book": "Ramayana", "position": "Kanda 7, Sarga 036, Verse 044"}
{"quote": "tad etat kathitaṃ sarvaṃ yan māṃ tvaṃ paripṛcchasi hanūmato bālabhāve karmaitat kathitaṃ mayā", "category": "Epic, Ramayana", "book": "Ramayana", "position": "Kanda 7, Sarga 036, Verse 045"}
{"quote": "dṛṣṭaḥ saṃbhāṣitaś cāsi rāma gacchamahe vayam evam uktvā gatāḥ sarve ṛṣayas te yathāgatam", "category": "Epic, Ramayana", "book": "Ramayana", "position": "Kanda 7, Sarga 036, Verse 046"}
{"quote": "vimṛśya ca tato rāmo vayasyam akutobhayam pratardanaṃ kāśipatiṃ pariṣvajyedam abravīt", "category": "Epic, Ramayana", "book": "Ramayana", "position": "Kanda 7, Sarga 037, Verse 001"}
{"quote": "darśitā bhavatā prītir darśitaṃ sauhṛdaṃ param udyogaś ca kṛto rājan bharatena tvayā saha", "category": "Epic, Ramayana", "book": "Ramayana", "position": "Kanda 7, Sarga 037, Verse 002"}
{"quote": "tad bhavān adya kāśeyīṃ purīṃ vārāṇasīṃ vraja ramaṇīyāṃ tvayā guptāṃ suprākārāṃ sutoraṇām", "category": "Epic, Ramayana", "book": "Ramayana", "position": "Kanda 7, Sarga 037, Verse 003"}
{"quote": "etāvad uktvā utthāya kākutsthaḥ paramāsanāt paryaṣvajata dharmātmā nirantaram urogatam", "category": "Epic, Ramayana", "book": "Ramayana", "position": "Kanda 7, Sarga 037, Verse 004"}
{"quote": "visṛjya taṃ vayasyaṃ sa svāgatān pṛthivīpatīn prahasan rāghavo vākyam uvāca madhurākṣaram", "category": "Epic, Ramayana", "book": "Ramayana", "position": "Kanda 7, Sarga 037, Verse 005"}
{"quote": "bhavatāṃ prītir avyagrā tejasā parirakṣitā dharmaś ca niyato nityaṃ satyaṃ ca bhavatāṃ sadā", "category": "Epic, Ramayana", "book": "Ramayana", "position": "Kanda 7, Sarga 037, Verse 006"}
{"quote": "yuṣmākaṃ ca prabhāvena tejasā ca mahātmanām hato durātmā durbuddhī rāvaṇo rākṣasādhipaḥ", "category": "Epic, Ramayana", "book": "Ramayana", "position": "Kanda 7, Sarga 037, Verse 007"}
{"quote": "hetumātram ahaṃ tatra bhavatāṃ tejasāṃ hataḥ rāvaṇaḥ sagaṇo yuddhe saputraḥ sahabāndhavaḥ", "category": "Epic, Ramayana", "book": "Ramayana", "position": "Kanda 7, Sarga 037, Verse 008"}
{"quote": "bhavantaś ca samānītā bharatena mahātmanā śrutvā janakarājasya kānane tanayāṃ hṛtām", "category": "Epic, Ramayana", "book": "Ramayana", "position": "Kanda 7, Sarga 037, Verse 009"}
{"quote": "udyuktānāṃ ca sarveṣāṃ pārthivānāṃ mahātmanām kālo hy atītaḥ sumahān gamane rocatāṃ matiḥ", "category": "Epic, Ramayana", "book": "Ramayana", "position": "Kanda 7, Sarga 037, Verse 010"}
{"quote": "pratyūcus taṃ ca rājāno harṣeṇa mahatānvitāḥ diṣṭyā tvaṃ vijayī rāma rājyaṃ cāpi pratiṣṭhitam", "category": "Epic, Ramayana", "book": "Ramayana", "position": "Kanda 7, Sarga 037, Verse 011"}
{"quote": "diṣṭyā pratyāhṛtā sītā diṣṭyā śatruḥ parājitaḥ eṣa naḥ paramaḥ kāma eṣā naḥ kīrtir uttamā", "category": "Epic, Ramayana", "book": "Ramayana", "position": "Kanda 7, Sarga 037, Verse 012"}
{"quote": "yat tvāṃ vijayinaṃ rāma paśyāmo hataśātravam upapannaṃ ca kākutstha yat tvam asmān praśaṃsasi", "category": "Epic, Ramayana", "book": "Ramayana", "position": "Kanda 7, Sarga 037, Verse 013"}
{"quote": "praśaṃsārhā hi jānanti praśaṃsāṃ vaktum īdṛśīm āpṛcchāmo gamiṣyāmo hṛdistho naḥ sadā bhavān", "category": "Epic, Ramayana", "book": "Ramayana", "position": "Kanda 7, Sarga 037, Verse 014"}
{"quote": "bhavec ca te mahārāja prītir asmāsu nityadā", "category": "Epic, Ramayana", "book": "Ramayana", "position": "Kanda 7, Sarga 037, Verse 015"}
{"quote": "te prayātā mahātmānaḥ pārthivāḥ sarvato diśam kampayanto mahīṃ vīrāḥ svapurāṇi prahṛṣṭavat", "category": "Epic, Ramayana", "book": "Ramayana", "position": "Kanda 7, Sarga 038, Verse 001"}
{"quote": "akṣauhiṇī sahasrais te samavetās tv anekaśaḥ hṛṣṭāḥ pratigatāḥ sarve rāghavārthe samāgatāḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 002"}
{"quote": "ūcuś caiva mahīpālā baladarpasamanvitāḥ na nāma rāvaṇaṃ yuddhe paśyāmaḥ purataḥ sthitam", "category": "Epic, Ramayana", "book": "Ramayana", "position": "Kanda 7, Sarga 038, Verse 003"}
{"quote": "bharatena vayaṃ paścāt samānītā nirarthakam hatā hi rākṣasās tatra pārthivaiḥ syur na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 004"}
{"quote": "rāmasya bāhuvīryeṇa pālitā lakṣmaṇasya ca sukhaṃ pāre samudrasya yudhyema vigatajvarāḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 005"}
{"quote": "etāś cānyāś ca rājānaḥ kathās tatra sahasraśaḥ kathayantaḥ svarāṣṭrāṇi viviśus te mahārathāḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 006"}
{"quote": "yathāpurāṇi te gatvā ratnāni vividhāni ca rāmāya priyakāmārtham upahārān nṛpā daduḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 007"}
{"quote": "aśvān ratnāni vastrāṇi hastinaś ca madotkaṭān candanāni ca divyāni divyāny ābharaṇāni ca", "category": "Epic, Ramayana", "book": "Ramayana", "position": "Kanda 7, Sarga 038, Verse 008"}
{"quote": "bharato lakṣmaṇaś caiva śatrughnaś ca mahārathaḥ ādāya tāni ratnāni ayodhyām agaman punaḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 009"}
{"quote": "āgatāś ca purīṃ ramyām ayodhyāṃ puruṣarṣabhāḥ daduḥ sarvāṇi ratnāni rāghavāya mahātmane", "category": "Epic, Ramayana", "book": "Ramayana", "position": "Kanda 7, Sarga 038, Verse 010"}
{"quote": "pratigṛhya ca tat sarvaṃ prītiyuktaḥ sa rāghavaḥ sarvāṇi tāni pradadau sugrīvāya mahātmane", "category": "Epic, Ramayana", "book": "Ramayana", "position": "Kanda 7, Sarga 038, Verse 011"}
{"quote": "vibhīṣaṇāya ca dadau ye cānye ṛkṣavānarāḥ hanūmatpramukhā vīrā rākṣasāś ca mahābalāḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 012"}
{"quote": "te sarve hṛṣṭamanaso rāmadattāni tāny atha śirobhir dhārayām āsur bāhubhiś ca mahābalāḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 013"}
{"quote": "papuś caiva sugandhīni madhūni vividhāni ca māṃsāni ca sumṛṣṭāni phalāny āsvādayanti ca", "category": "Epic, Ramayana", "book": "Ramayana", "position": "Kanda 7, Sarga 038, Verse 014"}
{"quote": "evaṃ teṣāṃ nivasatāṃ māsaḥ sāgro gatas tadā muhūrtam iva tat sarvaṃ rāmabhaktyā samarthayan", "category": "Epic, Ramayana", "book": "Ramayana", "position": "Kanda 7, Sarga 038, Verse 015"}
{"quote": "reme rāmaḥ sa taiḥ sārdhaṃ vānaraiḥ kāmarūpibhiḥ rājabhiś ca mahāvīryai rākṣasaiś ca mahābalaiḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 016"}
{"quote": "evaṃ teṣāṃ yayau māso dvitīyaḥ śaiśiraḥ sukham vānarāṇāṃ prahṛṣṭānāṃ rākṣasānāṃ ca sarvaśaḥ", "category": "Epic, Ramayana", "book": "Ramayana", "position": "Kanda 7, Sarga 038, Verse 017"}
{"quote": "tathā sma teṣāṃ vasatām ṛkṣavānararakṣasām rāghavas tu mahātejāḥ sugrīvam idam abravīt", "category": "Epic, Ramayana", "book": "Ramayana", "position": "Kanda 7, Sarga 039, Verse 001"}
{"quote": "gamyatāṃ saumya kiṣkindhāṃ durādharṣaṃ surāsuraiḥ pālayasva sahāmātyai rājyaṃ nihatakaṇṭakam", "category": "Epic, Ramayana", "book": "Ramayana", "position": "Kanda 7, Sarga 039, Verse 002"}
{"quote": "aṅgadaṃ ca mahābāho prītyā paramayānvitaḥ paśya tvaṃ hanumantaṃ ca nalaṃ ca sumahābalam", "category": "Epic, Ramayana", "book": "Ramayana", "position": "Kanda 7, Sarga 039, Verse 003"}
{"quote": "suṣeṇaṃ śvaśuraṃ śūraṃ tāraṃ ca balināṃ varam kumudaṃ caiva durdharṣaṃ nīlaṃ ca sumahābalam", "category": "Epic, Ramayana", "book": "Ramayana", "position": "Kanda 7, Sarga 039, Verse 004"}
{"quote": "vīraṃ śatabaliṃ caiva maindaṃ dvividam eva ca gajaṃ gavākṣaṃ gavayaṃ śarabhaṃ ca mahābalam", "category": "Epic, Ramayana", "book": "Ramayana", "position": "Kanda 7, Sarga 039, Verse 005"}
{"quote": "ṛkṣarājaṃ ca durdharṣaṃ jāmbavantaṃ mahābalam paśya prītisamāyukto gandhamādanam eva ca", "category": "Epic, Ramayana", "book": "Ramayana", "position": "Kanda 7, Sarga 039, Verse 006"}
{"quote": "ye cānye sumahātmāno madarthe tyaktajīvitāḥ paśya tvaṃ prītisaṃyukto mā caiṣāṃ vipriyaṃ kṛthāḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 007"}
{"quote": "evam uktvā ca sugrīvaṃ praśasya ca punaḥ punaḥ vibhīṣaṇam athovāca rāmo madhurayā girā", "category": "Epic, Ramayana", "book": "Ramayana", "position": "Kanda 7, Sarga 039, Verse 008"}
{"quote": "taṅkāṃ praśādhi dharmeṇa saṃmato hy asi pārthiva purasya rākṣasānāṃ ca bhrātur vaiśvaraṇasya ca", "category": "Epic, Ramayana", "book": "Ramayana", "position": "Kanda 7, Sarga 039, Verse 009"}
{"quote": "mā ca buddhim adharme tvaṃ kuryā rājan kathaṃ cana buddhimanto hi rājāno dhruvam aśnanti medinīm", "category": "Epic, Ramayana", "book": "Ramayana", "position": "Kanda 7, Sarga 039, Verse 010"}
{"quote": "ahaṃ ca nityaśo rājan sugrīvasahitas tvayā smartavyaḥ parayā prītyā gaccha tvaṃ vigatajvaraḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 011"}
{"quote": "rāmasya bhāṣitaṃ śrutvā ṛṣkavānararākṣasāḥ sādhu sādhv iti kākutsthaṃ praśaśaṃsuḥ punaḥ punaḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 012"}
{"quote": "tava buddhir mahābāho vīryam adbhutam eva ca mādhuryaṃ paramaṃ rāma svayambhor iva nityadā", "category": "Epic, Ramayana", "book": "Ramayana", "position": "Kanda 7, Sarga 039, Verse 013"}
{"quote": "teṣām evaṃ bruvāṇānāṃ vānarāṇāṃ ca rakṣasām hanūmatpraṇato bhūtvā rāghavaṃ vākyam abravīt", "category": "Epic, Ramayana", "book": "Ramayana", "position": "Kanda 7, Sarga 039, Verse 014"}
{"quote": "sneho me paramo rājaṃs tvayi nityaṃ pratiṣṭhitaḥ bhaktiś ca niyatā vīra bhāvo nānyatra gacchati", "category": "Epic, Ramayana", "book": "Ramayana", "position": "Kanda 7, Sarga 039, Verse 015"}
{"quote": "yāvad rāmakathāṃ vīra śroṣye 'haṃ pṛthivītale tāvac charīre vatsyantu mama prāṇā na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 016"}
{"quote": "evaṃ bruvāṇaṃ rājendro hanūmantam athāsanāt utthāya ca pariṣvajya vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 039, Verse 017"}
{"quote": "evam etat kapiśreṣṭha bhavitā nātra saṃśayaḥ lokā hi yāvat sthāsyanti tāvat sthāsyati me kathā", "category": "Epic, Ramayana", "book": "Ramayana", "position": "Kanda 7, Sarga 039, Verse 018"}
{"quote": "cariṣyati kathā yāval lokān eṣā hi māmikā tāvac charīre vatsyanti prāṇās tava na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 019"}
{"quote": "tato 'sya hāraṃ candrābhaṃ mucya kaṇṭhāt sa rāghavaḥ vaidūryataralaṃ snehād ābabandhe hanūmati", "category": "Epic, Ramayana", "book": "Ramayana", "position": "Kanda 7, Sarga 039, Verse 020"}
{"quote": "tenorasi nibaddhena hāreṇa sa mahākapiḥ rarāja hemaśailendraś candreṇākrāntamastakaḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 021"}
{"quote": "śrutvā tu rāghavasyaitad utthāyotthāya vānarāḥ praṇamya śirasā pādau prajagmus te mahābalāḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 022"}
{"quote": "sugrīvaś caiva rāmeṇa pariṣvakto mahābhujaḥ vibhīṣaṇaś ca dharmātmā nirantaram urogataḥ", "category": "Epic, Ramayana", "book": "Ramayana", "position": "Kanda 7, Sarga 039, Verse 023"}
{"quote": "sarve ca te bāṣpagalāḥ sāśrunetrā vicetasaḥ saṃmūḍhā iva duḥkhena tyajante rāghavaṃ tadā", "category": "Epic, Ramayana", "book": "Ramayana", "position": "Kanda 7, Sarga 039, Verse 024"}
{"quote": "visṛjya ca mahābāhur ṛkṣavānararākṣasān bhrātṛbhiḥ sahito rāmaḥ pramumoda sukhī sukham", "category": "Epic, Ramayana", "book": "Ramayana", "position": "Kanda 7, Sarga 040, Verse 001"}
{"quote": "athāparāhṇasamaye bhrātṛbhiḥ saha rāghavaḥ śuśrāva madhurāṃ vāṇīm antarikṣāt prabhāṣitām", "category": "Epic, Ramayana", "book": "Ramayana", "position": "Kanda 7, Sarga 040, Verse 002"}
{"quote": "saumya rāma nirīkṣasva saumyena vadanena mām kailāsaśikharāt prāptaṃ viddhi māṃ puṣkaraṃ prabho", "category": "Epic, Ramayana", "book": "Ramayana", "position": "Kanda 7, Sarga 040, Verse 003"}
{"quote": "tava śāsanam ājñāya gato 'smi dhanadaṃ prati upasthātuṃ naraśreṣṭha sa ca māṃ pratyabhāṣata", "category": "Epic, Ramayana", "book": "Ramayana", "position": "Kanda 7, Sarga 040, Verse 004"}
{"quote": "nirjitas tvaṃ narendreṇa rāghaveṇa mahātmanā nihatya yudhi durdharṣaṃ rāvaṇaṃ rākṣasādhipam", "category": "Epic, Ramayana", "book": "Ramayana", "position": "Kanda 7, Sarga 040, Verse 005"}
{"quote": "mamāpi paramā prītir hate tasmin durātmani rāvaṇe sagaṇe saumya saputrāmātyabāndhave", "category": "Epic, Ramayana", "book": "Ramayana", "position": "Kanda 7, Sarga 040, Verse 006"}
{"quote": "sa tvaṃ rāmeṇa laṅkāyāṃ nirjitaḥ paramātmanā vaha saumya tam eva tvam aham ājñāpayāmi te", "category": "Epic, Ramayana", "book": "Ramayana", "position": "Kanda 7, Sarga 040, Verse 007"}
{"quote": "eṣa me paramaḥ kāmo yat tvaṃ rāghavanandanam vaher lokasya saṃyānaṃ gacchasva vigatajvaraḥ", "category": "Epic, Ramayana", "book": "Ramayana", "position": "Kanda 7, Sarga 040, Verse 008"}
{"quote": "tacchāsanam ahaṃ jñātvā dhanadasya mahātmanaḥ tvatsakāśaṃ punaḥ prāptaḥ sa evaṃ pratigṛhṇa mām", "category": "Epic, Ramayana", "book": "Ramayana", "position": "Kanda 7, Sarga 040, Verse 009"}
{"quote": "bāḍham ity eva kākutsthaḥ puṣpakaṃ samapūjayat lājākṣataiś ca puṣpaiś ca gandhaiś ca susugandhibhiḥ", "category": "Epic, Ramayana", "book": "Ramayana", "position": "Kanda 7, Sarga 040, Verse 010"}
{"quote": "gamyatāṃ ca yathākāmam āgacches tvaṃ yadā smare evam astv iti rāmeṇa visṛṣṭaḥ puṣpakaḥ punaḥ abhipretāṃ diśaṃ prāyāt puṣpakaḥ puṣpabhūṣitaḥ", "category": "Epic, Ramayana", "book": "Ramayana", "position": "Kanda 7, Sarga 040, Verse 011"}
{"quote": "evam antarhite tasmin puṣpake vividhātmani bharataḥ prāñjalir vākyam uvāca raghunandanam", "category": "Epic, Ramayana", "book": "Ramayana", "position": "Kanda 7, Sarga 040, Verse 012"}
{"quote": "atyadbhutāni dṛśyante tvayi rājyaṃ praśāsati amānuṣāṇāṃ sattvānāṃ vyāhṛtāni muhur muhuḥ", "category": "Epic, Ramayana", "book": "Ramayana", "position": "Kanda 7, Sarga 040, Verse 013"}
{"quote": "anāmayāc ca martyānāṃ sāgro māso gato hy ayam jīrṇānām api sattvānāṃ mṛtyur nāyāti rāghava", "category": "Epic, Ramayana", "book": "Ramayana", "position": "Kanda 7, Sarga 040, Verse 014"}
{"quote": "putrān nāryaḥ prasūyante vapuṣmantaś ca mānavāḥ harṣaś cābhyadhiko rājañ janasya puravāsinaḥ", "category": "Epic, Ramayana", "book": "Ramayana", "position": "Kanda 7, Sarga 040, Verse 015"}
{"quote": "kāle ca vāsavo varṣaṃ pātayaty amṛtopamam vāyavaś cāpi vāyante sparśavantaḥ sukhapradāḥ", "category": "Epic, Ramayana", "book": "Ramayana", "position": "Kanda 7, Sarga 040, Verse 016"}
{"quote": "īdṛśo naś ciraṃ rājā bhavatv iti nareśvara kathayanti pure paurā janā janapadeṣu ca", "category": "Epic, Ramayana", "book": "Ramayana", "position": "Kanda 7, Sarga 040, Verse 017"}
{"quote": "etā vācaḥ sumadhurā bharatena samīritāḥ śrutvā rāmo mudā yuktaḥ pramumoda sukhī sukham", "category": "Epic, Ramayana", "book": "Ramayana", "position": "Kanda 7, Sarga 040, Verse 018"}
{"quote": "sa visṛjya tato rāmaḥ puṣpakaṃ hemabhūṣitam praviveśa mahābāhur aśokavanikāṃ tadā", "category": "Epic, Ramayana", "book": "Ramayana", "position": "Kanda 7, Sarga 041, Verse 001"}
{"quote": "candanāgarucūtaiś ca tuṅgakāleyakair api devadāruvanaiś cāpi samantād upaśobhitām", "category": "Epic, Ramayana", "book": "Ramayana", "position": "Kanda 7, Sarga 041, Verse 002"}
{"quote": "priyaṅgubhiḥ kadambaiś ca tathā kurabakair api jambūbhiḥ pāṭalībhiś ca kovidāraiś ca saṃvṛtām", "category": "Epic, Ramayana", "book": "Ramayana", "position": "Kanda 7, Sarga 041, Verse 003"}
{"quote": "sarvadā kusumai ramyaiḥ phalavadbhir manoramaiḥ cārupallavapuṣpāḍhyair mattabhramarasaṃkulaiḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 004"}
{"quote": "kokilair bhṛṅgarājaiś ca nānāvarṇaiś ca pakṣibhiḥ śobhitāṃ śataśaś citraiś cūtavṛkṣāvataṃsakaiḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 005"}
{"quote": "śātakumbhanibhāḥ ke cit ke cid agniśikhopamāḥ nīlāñjananibhāś cānye bhānti tatra sma pādapāḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 006"}
{"quote": "dīrghikā vividhākārāḥ pūrṇāḥ paramavāriṇā mahārhamaṇisopānasphaṭikāntarakuṭṭimāḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 007"}
{"quote": "phullapadmotpalavanāś cakravākopaśobhitāḥ prākārair vividhākāraiḥ śobhitāś ca śilātalaiḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 008"}
{"quote": "tatra tatra vanoddeśe vaidūryamaṇisaṃnibhaiḥ śādvalaiḥ paramopetāḥ puṣpitadrumasaṃyutāḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 009"}
{"quote": "nandanaṃ hi yathendrasya brāhmaṃ caitrarathaṃ yathā tathārūpaṃ hi rāmasya kānanaṃ tan niveśitam", "category": "Epic, Ramayana", "book": "Ramayana", "position": "Kanda 7, Sarga 041, Verse 010"}
{"quote": "bahvāsanagṛhopetāṃ latāgṛhasamāvṛtām aśokavanikāṃ sphītāṃ praviśya raghunandanaḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 011"}
{"quote": "āsane tu śubhākāre puṣpastabakabhūṣite kuthāstaraṇasaṃvīte rāmaḥ saṃniṣasāda ha", "category": "Epic, Ramayana", "book": "Ramayana", "position": "Kanda 7, Sarga 041, Verse 012"}
{"quote": "sītāṃ saṃgṛhya bāhubhyāṃ madhumaireyam uttamam pāyayām āsa kākutsthaḥ śacīm indro yathāmṛtam", "category": "Epic, Ramayana", "book": "Ramayana", "position": "Kanda 7, Sarga 041, Verse 013"}
{"quote": "māṃsāni ca vicitrāṇi phalāni vividhāni ca rāmasyābhyavahārārthaṃ kiṃkarās tūrṇam āharan", "category": "Epic, Ramayana", "book": "Ramayana", "position": "Kanda 7, Sarga 041, Verse 014"}
{"quote": "upanṛtyanti rājānaṃ nṛtyagītaviśāradāḥ bālāś ca rūpavatyaś ca striyaḥ pānavaśaṃ gatāḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 015"}
{"quote": "evaṃ rāmo mudā yuktaḥ sītāṃ surucirānanām ramayām āsa vaidehīm ahany ahani devavat", "category": "Epic, Ramayana", "book": "Ramayana", "position": "Kanda 7, Sarga 041, Verse 016"}
{"quote": "tathā tu ramamāṇasya tasyaivaṃ śiśiraḥ śubhaḥ atyakrāman narendrasya rāghavasya mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 017"}
{"quote": "pūrvāhṇe paurakṛtyāni kṛtvā dharmeṇa dharmavit śeṣaṃ divasabhāgārdham antaḥpuragato 'bhavat", "category": "Epic, Ramayana", "book": "Ramayana", "position": "Kanda 7, Sarga 041, Verse 018"}
{"quote": "sītā ca devakāryāṇi kṛtvā paurvāhṇikāni tu śvaśrūṇām aviśeṣeṇa sarvāsāṃ prāñjaliḥ sthitā", "category": "Epic, Ramayana", "book": "Ramayana", "position": "Kanda 7, Sarga 041, Verse 019"}
{"quote": "tato rāmam upāgacchad vicitrabahubhūṣaṇā triviṣṭape sahasrākṣam upaviṣṭaṃ yathā śacī", "category": "Epic, Ramayana", "book": "Ramayana", "position": "Kanda 7, Sarga 041, Verse 020"}
{"quote": "dṛṣṭvā tu rāghavaḥ patnīṃ kalyāṇena samanvitām praharṣam atulaṃ lebhe sādhu sādhv iti cābravīt", "category": "Epic, Ramayana", "book": "Ramayana", "position": "Kanda 7, Sarga 041, Verse 021"}
{"quote": "apatyalābho vaidehi mamāyaṃ samupasthitaḥ kim icchasi hi tad brūhi kaḥ kāmaḥ kriyatāṃ tava", "category": "Epic, Ramayana", "book": "Ramayana", "position": "Kanda 7, Sarga 041, Verse 022"}
{"quote": "prahasantī tu vaidehī rāmaṃ vākyam athābravīt tapovanāni puṇyāni draṣṭum icchāmi rāghava", "category": "Epic, Ramayana", "book": "Ramayana", "position": "Kanda 7, Sarga 041, Verse 023"}
{"quote": "gaṅgātīre niviṣṭāni ṛṣīṇāṃ puṇyakarmaṇām phalamūlāśināṃ vīra pādamūleṣu vartitum", "category": "Epic, Ramayana", "book": "Ramayana", "position": "Kanda 7, Sarga 041, Verse 024"}
{"quote": "eṣa me paramaḥ kāmo yan mūlaphalabhojiṣu apy ekarātraṃ kākutstha vaseyaṃ puṇyaśāliṣu", "category": "Epic, Ramayana", "book": "Ramayana", "position": "Kanda 7, Sarga 041, Verse 025"}
{"quote": "tatheti ca pratijñātaṃ rāmeṇākliṣṭakarmaṇā visrabdhā bhava vaidehi śvo gamiṣyasy asaṃśayam", "category": "Epic, Ramayana", "book": "Ramayana", "position": "Kanda 7, Sarga 041, Verse 026"}
{"quote": "evam uktvā tu kākutstho maithilīṃ janakātmajām madhyakakṣāntaraṃ rāmo nirjagāma suhṛdvṛtaḥ", "category": "Epic, Ramayana", "book": "Ramayana", "position": "Kanda 7, Sarga 041, Verse 027"}
{"quote": "tatropaviṣṭaṃ rājānam upāsante vicakṣaṇāḥ kathānāṃ bahurūpāṇāṃ hāsyakārāḥ samantataḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 001"}
{"quote": "vijayo madhumattaś ca kāśyapaḥ piṅgalaḥ kuśaḥ surājiḥ kāliyo bhadro dantavakraḥ samāgadhaḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 002"}
{"quote": "ete kathā bahuvidhā parihāsasamanvitāḥ kathayanti sma saṃhṛṣṭā rāghavasya mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 003"}
{"quote": "tataḥ kathāyāṃ kasyāṃ cid rāghavaḥ samabhāṣata kāḥ kathā nagare bhadra vartante viṣayeṣu ca", "category": "Epic, Ramayana", "book": "Ramayana", "position": "Kanda 7, Sarga 042, Verse 004"}
{"quote": "mām āśritāni kāny āhuḥ paurajānapadā janāḥ kiṃ ca sītāṃ samāśritya bharataṃ kiṃ nu lakṣmaṇam", "category": "Epic, Ramayana", "book": "Ramayana", "position": "Kanda 7, Sarga 042, Verse 005"}
{"quote": "kiṃ nu śatrughnam āśritya kaikeyīṃ mātaraṃ ca me vaktavyatāṃ ca rājāno nave rājye vrajanti hi", "category": "Epic, Ramayana", "book": "Ramayana", "position": "Kanda 7, Sarga 042, Verse 006"}
{"quote": "evam ukte tu rāmeṇa bhadraḥ prāñjalir abravīt sthitāḥ kathāḥ śubhā rājan vartante puravāsinām", "category": "Epic, Ramayana", "book": "Ramayana", "position": "Kanda 7, Sarga 042, Verse 007"}
{"quote": "ayaṃ tu vijayaḥ saumya daśagrīvavadhāśritaḥ bhūyiṣṭhaṃ svapure pauraiḥ kathyate puruṣarṣabha", "category": "Epic, Ramayana", "book": "Ramayana", "position": "Kanda 7, Sarga 042, Verse 008"}
{"quote": "evam uktas tu bhadreṇa rāghavo vākyam abravīt kathayasva yathātathyaṃ sarvaṃ niravaśeṣataḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 009"}
{"quote": "śubhāśubhāni vākyāni yāny āhuḥ puravāsinaḥ śrutvedānīṃ śubhaṃ kuryāṃ na kuryām aśubhāni ca", "category": "Epic, Ramayana", "book": "Ramayana", "position": "Kanda 7, Sarga 042, Verse 010"}
{"quote": "kathayasva ca visrabdho nirbhayo vigatajvaraḥ kathayante yathā paurā janā janapadeṣu ca", "category": "Epic, Ramayana", "book": "Ramayana", "position": "Kanda 7, Sarga 042, Verse 011"}
{"quote": "rāghaveṇaivam uktas tu bhadraḥ suruciraṃ vacaḥ pratyuvāca mahābāhuṃ prāñjaliḥ susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 012"}
{"quote": "śṛṇu rājan yathā paurāḥ kathayanti śubhāśubham catvarāpaṇarathyāsu vaneṣūpavaneṣu ca", "category": "Epic, Ramayana", "book": "Ramayana", "position": "Kanda 7, Sarga 042, Verse 013"}
{"quote": "duṣkaraṃ kṛtavān rāmaḥ samudre setubandhanam akṛtaṃ pūrvakaiḥ kaiś cid devair api sadānavaiḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 014"}
{"quote": "rāvaṇaś ca durādharṣo hataḥ sabalavāhanaḥ vānarāś ca vaśaṃ nītā ṛkṣāś ca saha rākṣasaiḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 015"}
{"quote": "hatvā ca rāvaṇaṃ yuddhe sītām āhṛtya rāghavaḥ amarṣaṃ pṛṣṭhataḥ kṛtvā svaveśma punar ānayat", "category": "Epic, Ramayana", "book": "Ramayana", "position": "Kanda 7, Sarga 042, Verse 016"}
{"quote": "kīdṛśaṃ hṛdaye tasya sītāsaṃbhogajaṃ sukham aṅkam āropya hi purā rāvaṇena balād dhṛtām", "category": "Epic, Ramayana", "book": "Ramayana", "position": "Kanda 7, Sarga 042, Verse 017"}
{"quote": "laṅkām api punar nītām aśokavanikāṃ gatām rakṣasāṃ vaśam āpannāṃ kathaṃ rāmo na kutsate", "category": "Epic, Ramayana", "book": "Ramayana", "position": "Kanda 7, Sarga 042, Verse 018"}
{"quote": "asmākam api dāreṣu sahanīyaṃ bhaviṣyati yathā hi kurute rājā prajā tam anuvartate", "category": "Epic, Ramayana", "book": "Ramayana", "position": "Kanda 7, Sarga 042, Verse 019"}
{"quote": "evaṃ bahuvidhā vāco vadanti puravāsinaḥ nagareṣu ca sarveṣu rājañ janapadeṣu ca", "category": "Epic, Ramayana", "book": "Ramayana", "position": "Kanda 7, Sarga 042, Verse 020"}
{"quote": "tasyaitad bhāṣitaṃ śrutvā rāghavaḥ paramārtavat uvāca sarvān suhṛdaḥ katham etan nivedyatām", "category": "Epic, Ramayana", "book": "Ramayana", "position": "Kanda 7, Sarga 042, Verse 021"}
{"quote": "sarve tu śirasā bhūmāv abhivādya praṇamya ca pratyūcū rāghavaṃ dīnam evam etan na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 022"}
{"quote": "śrutvā tu vākyaṃ kākutsthaḥ sarveṣāṃ samudīritam visarjayām āsa tadā sarvāṃs tāñ śatrutāpanaḥ", "category": "Epic, Ramayana", "book": "Ramayana", "position": "Kanda 7, Sarga 042, Verse 023"}
{"quote": "visṛjya tu suhṛdvargaṃ buddhyā niścitya rāghavaḥ samīpe dvāḥstham āsīnam idaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 043, Verse 001"}
{"quote": "śīghram ānaya saumitriṃ lakṣmaṇaṃ śubhalakṣaṇam bharataṃ ca mahābāhuṃ śatrughnaṃ cāparājitam", "category": "Epic, Ramayana", "book": "Ramayana", "position": "Kanda 7, Sarga 043, Verse 002"}
{"quote": "rāmasya bhāṣitaṃ śrutvā dvāḥstho mūrdhni kṛtāñjaliḥ lakṣmaṇasya gṛhaṃ gatvā praviveśānivāritaḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 003"}
{"quote": "uvāca ca tadā vākyaṃ vardhayitvā kṛtāñjaliḥ draṣṭum icchati rājā tvāṃ gamyatāṃ tatra mā ciram", "category": "Epic, Ramayana", "book": "Ramayana", "position": "Kanda 7, Sarga 043, Verse 004"}
{"quote": "bāḍham ity eva saumitriḥ śrutvā rāghavaśāsanam prādravad ratham āruhya rāghavasya niveśanam", "category": "Epic, Ramayana", "book": "Ramayana", "position": "Kanda 7, Sarga 043, Verse 005"}
{"quote": "prayāntaṃ lakṣmaṇaṃ dṛṣṭvā dvāḥstho bharatam antikāt uvāca prāñjalir vākyaṃ rājā tvāṃ draṣṭum icchati", "category": "Epic, Ramayana", "book": "Ramayana", "position": "Kanda 7, Sarga 043, Verse 006"}
{"quote": "bharatas tu vacaḥ śrutvā dvāḥsthād rāmasamīritam utpapātāsanāt tūrṇaṃ padbhyām eva tato 'gamat", "category": "Epic, Ramayana", "book": "Ramayana", "position": "Kanda 7, Sarga 043, Verse 007"}
{"quote": "dṛṣṭvā prayāntaṃ bharataṃ tvaramāṇaḥ kṛtāñjaliḥ śatrughnabhavanaṃ gatvā tato vākyaṃ jagāda ha", "category": "Epic, Ramayana", "book": "Ramayana", "position": "Kanda 7, Sarga 043, Verse 008"}
{"quote": "ehy āgaccha raghuśreṣṭha rājā tvāṃ draṣṭum icchati gato hi lakṣmaṇaḥ pūrvaṃ bharataś ca mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 009"}
{"quote": "śrutvā tu vacanaṃ tasya śatrughno rāmaśāsanam śirasā vandya dharaṇīṃ prayayau yatra rāghavaḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 010"}
{"quote": "kumārān āgatāñ śrutvā cintāvyākulitendriyaḥ avākśirā dīnamanā dvāḥsthaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 043, Verse 011"}
{"quote": "praveśaya kumārāṃs tvaṃ matsamīpaṃ tvarānvitaḥ eteṣu jīvitaṃ mahyam ete prāṇā bahiścarāḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 012"}
{"quote": "ājñaptās tu narendreṇa kumārāḥ śuklavāsasaḥ prahvāḥ prāñjalayo bhūtvā viviśus te samāhitāḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 013"}
{"quote": "te tu dṛṣṭvā mukhaṃ tasya sagrahaṃ śaśinaṃ yathā saṃdhyāgatam ivādityaṃ prabhayā parivarjitam", "category": "Epic, Ramayana", "book": "Ramayana", "position": "Kanda 7, Sarga 043, Verse 014"}
{"quote": "bāṣpapūrṇe ca nayane dṛṣṭvā rāmasya dhīmataḥ hataśobhaṃ yathā padmaṃ mukhaṃ vīkṣya ca tasya te", "category": "Epic, Ramayana", "book": "Ramayana", "position": "Kanda 7, Sarga 043, Verse 015"}
{"quote": "tato 'bhivādya tvaritāḥ pādau rāmasya mūrdhabhiḥ tasthuḥ samāhitāḥ sarve rāmaś cāśrūṇy avartayat", "category": "Epic, Ramayana", "book": "Ramayana", "position": "Kanda 7, Sarga 043, Verse 016"}
{"quote": "tān pariṣvajya bāhubhyām utthāpya ca mahābhujaḥ āsaneṣv ādhvam ity uktvā tato vākyaṃ jagāda ha", "category": "Epic, Ramayana", "book": "Ramayana", "position": "Kanda 7, Sarga 043, Verse 017"}
{"quote": "bhavanto mama sarvasvaṃ bhavanto mama jīvitam bhavadbhiś ca kṛtaṃ rājyaṃ pālayāmi nareśvarāḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 018"}
{"quote": "bhavantaḥ kṛtaśāstrārthā buddhau ca pariniṣṭhitāḥ saṃbhūya ca madartho 'yam anveṣṭavyo nareśvarāḥ", "category": "Epic, Ramayana", "book": "Ramayana", "position": "Kanda 7, Sarga 043, Verse 019"}
{"quote": "teṣāṃ samupaviṣṭānāṃ sarveṣāṃ dīnacetasām uvāca vākyaṃ kākutstho mukhena pariśuṣyatā", "category": "Epic, Ramayana", "book": "Ramayana", "position": "Kanda 7, Sarga 044, Verse 001"}
{"quote": "sarve śṛṇuta bhadraṃ vo mā kurudhvaṃ mano 'nyathā paurāṇāṃ mama sītāyāṃ yādṛśī vartate kathā", "category": "Epic, Ramayana", "book": "Ramayana", "position": "Kanda 7, Sarga 044, Verse 002"}
{"quote": "paurāpavādaḥ sumahāṃs tathā janapadasya ca vartate mayi bībhatsaḥ sa me marmāṇi kṛntati", "category": "Epic, Ramayana", "book": "Ramayana", "position": "Kanda 7, Sarga 044, Verse 003"}
{"quote": "ahaṃ kila kule jāta ikṣvākūṇāṃ mahātmanām sītāṃ pāpasamācārām ānayeyaṃ kathaṃ pure", "category": "Epic, Ramayana", "book": "Ramayana", "position": "Kanda 7, Sarga 044, Verse 004"}
{"quote": "jānāsi hi yathā saumya daṇḍake vijane vane rāvaṇena hṛtā sītā sa ca vidhvaṃsito mayā", "category": "Epic, Ramayana", "book": "Ramayana", "position": "Kanda 7, Sarga 044, Verse 005"}
{"quote": "pratyakṣaṃ tava saumitre devānāṃ havyavāhanaḥ apāpāṃ maithilīm āha vāyuś cākāśagocaraḥ", "category": "Epic, Ramayana", "book": "Ramayana", "position": "Kanda 7, Sarga 044, Verse 006"}
{"quote": "candrādityau ca śaṃsete surāṇāṃ saṃnidhau purā ṛṣīṇāṃ caiva sarveṣām apāpāṃ janakātmajām", "category": "Epic, Ramayana", "book": "Ramayana", "position": "Kanda 7, Sarga 044, Verse 007"}
{"quote": "evaṃ śuddhasamācārā devagandharvasaṃnidhau laṅkādvīpe mahendreṇa mama haste niveśitā", "category": "Epic, Ramayana", "book": "Ramayana", "position": "Kanda 7, Sarga 044, Verse 008"}
{"quote": "antarātmā ca me vetti sītāṃ śuddhāṃ yaśasvinīm tato gṛhītvā vaidehīm ayodhyām aham āgataḥ", "category": "Epic, Ramayana", "book": "Ramayana", "position": "Kanda 7, Sarga 044, Verse 009"}
{"quote": "ayaṃ tu me mahān vādaḥ śokaś ca hṛdi vartate paurāpavādaḥ sumahāṃs tathā janapadasya ca", "category": "Epic, Ramayana", "book": "Ramayana", "position": "Kanda 7, Sarga 044, Verse 010"}
{"quote": "akīrtir yasya gīyeta loke bhūtasya kasya cit pataty evādhamāṃl lokān yāvac chabdaḥ sa kīrtyate", "category": "Epic, Ramayana", "book": "Ramayana", "position": "Kanda 7, Sarga 044, Verse 011"}
{"quote": "akīrtir nindyate daivaiḥ kīrtir deveṣu pūjyate kīrtyarthaṃ ca samārambhaḥ sarva eva mahātmanām", "category": "Epic, Ramayana", "book": "Ramayana", "position": "Kanda 7, Sarga 044, Verse 012"}
{"quote": "apy ahaṃ jīvitaṃ jahyāṃ yuṣmān vā puruṣarṣabhāḥ apavādabhayād bhītaḥ kiṃ punar janakātmajām", "category": "Epic, Ramayana", "book": "Ramayana", "position": "Kanda 7, Sarga 044, Verse 013"}
{"quote": "tasmād bhavantaḥ paśyantu patitaṃ śokasāgare na hi paśyāmy ahaṃ bhūyaḥ kiṃ cid duḥkham ato 'dhikam", "category": "Epic, Ramayana", "book": "Ramayana", "position": "Kanda 7, Sarga 044, Verse 014"}
{"quote": "śvas tvaṃ prabhāte saumitre sumantrādhiṣṭhitaṃ ratham āruhya sītām āropya viṣayānte samutsṛja", "category": "Epic, Ramayana", "book": "Ramayana", "position": "Kanda 7, Sarga 044, Verse 015"}
{"quote": "gaṅgāyās tu pare pāre vālmīkeḥ sumahātmanaḥ āśramo divyasaṃkāśas tamasātīram āśritaḥ", "category": "Epic, Ramayana", "book": "Ramayana", "position": "Kanda 7, Sarga 044, Verse 016"}
{"quote": "tatraināṃ vijane kakṣe visṛjya raghunandana śīghram āgaccha saumitre kuruṣva vacanaṃ mama", "category": "Epic, Ramayana", "book": "Ramayana", "position": "Kanda 7, Sarga 044, Verse 017"}
{"quote": "na cāsmi prativaktavyaḥ sītāṃ prati kathaṃ cana aprītiḥ paramā mahyaṃ bhavet tu prativārite", "category": "Epic, Ramayana", "book": "Ramayana", "position": "Kanda 7, Sarga 044, Verse 018"}
{"quote": "śāpitāś ca mayā yūyaṃ bhujābhyāṃ jīvitena ca ye māṃ vākyāntare brūyur anunetuṃ kathaṃ cana", "category": "Epic, Ramayana", "book": "Ramayana", "position": "Kanda 7, Sarga 044, Verse 019"}
{"quote": "mānayantu bhavanto māṃ yadi macchāsane sthitāḥ ito 'dya nīyatāṃ sītā kuruṣva vacanaṃ mama", "category": "Epic, Ramayana", "book": "Ramayana", "position": "Kanda 7, Sarga 044, Verse 020"}
{"quote": "pūrvam ukto 'ham anayā gaṅgātīre mahāśramān paśyeyam iti tasyāś ca kāmaḥ saṃvartyatām ayam", "category": "Epic, Ramayana", "book": "Ramayana", "position": "Kanda 7, Sarga 044, Verse 021"}
{"quote": "evam uktvā tu kākutstho bāṣpeṇa pihitekṣaṇaḥ praviveśa sa dharmātmā bhrātṛbhiḥ parivāritaḥ", "category": "Epic, Ramayana", "book": "Ramayana", "position": "Kanda 7, Sarga 044, Verse 022"}
{"quote": "tato rajanyāṃ vyuṣṭāyāṃ lakṣmaṇo dīnacetanaḥ sumantram abravīd vākyaṃ mukhena pariśuṣyatā", "category": "Epic, Ramayana", "book": "Ramayana", "position": "Kanda 7, Sarga 045, Verse 001"}
{"quote": "sārathe turagāñ śīghraṃ yojayasva rathottame svāstīrṇaṃ rājabhavanāt sītāyāś cāsanaṃ śubham", "category": "Epic, Ramayana", "book": "Ramayana", "position": "Kanda 7, Sarga 045, Verse 002"}
{"quote": "sītā hi rājabhavanād āśramaṃ puṇyakarmaṇām mayā neyā maharṣīṇāṃ śīghram ānīyatāṃ rathaḥ", "category": "Epic, Ramayana", "book": "Ramayana", "position": "Kanda 7, Sarga 045, Verse 003"}
{"quote": "sumantras tu tathety uktvā yuktaṃ paramavājibhiḥ rathaṃ suruciraprakhyaṃ svāstīrṇaṃ sukhaśayyayā", "category": "Epic, Ramayana", "book": "Ramayana", "position": "Kanda 7, Sarga 045, Verse 004"}
{"quote": "ādāyovāca saumitriṃ mitrāṇāṃ harṣavardhanam ratho 'yaṃ samanuprāpto yat kāryaṃ kriyatāṃ prabho", "category": "Epic, Ramayana", "book": "Ramayana", "position": "Kanda 7, Sarga 045, Verse 005"}
{"quote": "evam uktaḥ sumantreṇa rājaveśma sa lakṣmaṇaḥ praviśya sītām āsādya vyājahāra nararṣabhaḥ", "category": "Epic, Ramayana", "book": "Ramayana", "position": "Kanda 7, Sarga 045, Verse 006"}
{"quote": "gaṅgātīre mayā devi munīnām āśrame śubhe śīghraṃ gatvopaneyāsi śāsanāt pārthivasya naḥ", "category": "Epic, Ramayana", "book": "Ramayana", "position": "Kanda 7, Sarga 045, Verse 007"}
{"quote": "evam uktā tu vaidehī lakṣmaṇena mahātmanā praharṣam atulaṃ lebhe gamanaṃ cābhyarocayat", "category": "Epic, Ramayana", "book": "Ramayana", "position": "Kanda 7, Sarga 045, Verse 008"}
{"quote": "vāsāṃsi ca mahārhāṇi ratnāni vividhāni ca gṛhītvā tāni vaidehī gamanāyopacakrame", "category": "Epic, Ramayana", "book": "Ramayana", "position": "Kanda 7, Sarga 045, Verse 009"}
{"quote": "imāni munipatnīnāṃ dāsyāmy ābharaṇāny aham saumitris tu tathety uktvā ratham āropya maithilīm prayayau śīghraturago rāmasyājñām anusmaran", "category": "Epic, Ramayana", "book": "Ramayana", "position": "Kanda 7, Sarga 045, Verse 010"}
{"quote": "abravīc ca tadā sītā lakṣmaṇaṃ lakṣmivardhanam aśubhāni bahūny adya paśyāmi raghunandana", "category": "Epic, Ramayana", "book": "Ramayana", "position": "Kanda 7, Sarga 045, Verse 011"}
{"quote": "nayanaṃ me sphuraty adya gātrotkampaś ca jāyate hṛdayaṃ caiva saumitre asvastham iva lakṣaye", "category": "Epic, Ramayana", "book": "Ramayana", "position": "Kanda 7, Sarga 045, Verse 012"}
{"quote": "autsukyaṃ paramaṃ cāpi adhṛtiś ca parā mama śūnyām iva ca paśyāmi pṛthivīṃ pṛthulocana", "category": "Epic, Ramayana", "book": "Ramayana", "position": "Kanda 7, Sarga 045, Verse 013"}
{"quote": "api svasti bhavet tasya bhrātus te bhrātṛbhiḥ saha śvaśrūṇāṃ caiva me vīra sarvāsām aviśeṣataḥ", "category": "Epic, Ramayana", "book": "Ramayana", "position": "Kanda 7, Sarga 045, Verse 014"}
{"quote": "pure janapade caiva kuśalaṃ prāṇinām api ity añjalikṛtā sītā devatā abhyayācata", "category": "Epic, Ramayana", "book": "Ramayana", "position": "Kanda 7, Sarga 045, Verse 015"}
{"quote": "lakṣmaṇo 'rthaṃ tu taṃ śrutvā śirasā vandya maithilīm śivam ity abravīd dhṛṣṭo hṛdayena viśuṣyatā", "category": "Epic, Ramayana", "book": "Ramayana", "position": "Kanda 7, Sarga 045, Verse 016"}
{"quote": "tato vāsam upāgamya gomatītīra āśrame prabhāte punar utthāya saumitriḥ sūtam abravīt", "category": "Epic, Ramayana", "book": "Ramayana", "position": "Kanda 7, Sarga 045, Verse 017"}
{"quote": "yojayasva rathaṃ śīghram adya bhāgīrathījalam śirasā dhārayiṣyāmi tryambakaḥ parvate yathā", "category": "Epic, Ramayana", "book": "Ramayana", "position": "Kanda 7, Sarga 045, Verse 018"}
{"quote": "so 'śvān vicārayitvāśu rathe yuktvā manojavān ārohasveti vaidehīṃ sūtaḥ prāñjalir abravīt", "category": "Epic, Ramayana", "book": "Ramayana", "position": "Kanda 7, Sarga 045, Verse 019"}
{"quote": "sā tu sūtasya vacanād āruroha rathottamam sītā saumitriṇā sārdhaṃ sumantreṇa ca dhīmatā", "category": "Epic, Ramayana", "book": "Ramayana", "position": "Kanda 7, Sarga 045, Verse 020"}
{"quote": "athārdhadivasaṃ gatvā bhāgīrathyā jalāśayam nirīkṣya lakṣmaṇo dīnaḥ praruroda mahāsvanam", "category": "Epic, Ramayana", "book": "Ramayana", "position": "Kanda 7, Sarga 045, Verse 021"}
{"quote": "sītā tu paramāyattā dṛṣṭvā lakṣmaṇam āturam uvāca vākyaṃ dharmajña kim idaṃ rudyate tvayā", "category": "Epic, Ramayana", "book": "Ramayana", "position": "Kanda 7, Sarga 045, Verse 022"}
{"quote": "jāhnavītīram āsādya cirābhilaṣitaṃ mama harṣakāle kim arthaṃ māṃ viṣādayasi lakṣmaṇa", "category": "Epic, Ramayana", "book": "Ramayana", "position": "Kanda 7, Sarga 045, Verse 023"}
{"quote": "nityaṃ tvaṃ rāmapādeṣu vartase puruṣarṣabha kaccid vinākṛtas tena dvirātre śokam āgataḥ", "category": "Epic, Ramayana", "book": "Ramayana", "position": "Kanda 7, Sarga 045, Verse 024"}
{"quote": "mamāpi dayito rāmo jīvitenāpi lakṣmaṇa na cāham evaṃ śocāmi maivaṃ tvaṃ bāliśo bhava", "category": "Epic, Ramayana", "book": "Ramayana", "position": "Kanda 7, Sarga 045, Verse 025"}
{"quote": "tārayasva ca māṃ gaṅgāṃ darśayasva ca tāpasān tato dhanāni vāsāṃsi dāsyāmy ābharaṇāni ca", "category": "Epic, Ramayana", "book": "Ramayana", "position": "Kanda 7, Sarga 045, Verse 026"}
{"quote": "tataḥ kṛtvā maharṣīṇāṃ yathārham abhivādanam tatra caikāṃ niśām uṣya yāsyāmas tāṃ purīṃ punaḥ", "category": "Epic, Ramayana", "book": "Ramayana", "position": "Kanda 7, Sarga 045, Verse 027"}
{"quote": "tasyās tad vacanaṃ śrutvā pramṛjya nayane śubhe titīrṣur lakṣmaṇo gaṅgāṃ śubhāṃ nāvam upāharat", "category": "Epic, Ramayana", "book": "Ramayana", "position": "Kanda 7, Sarga 045, Verse 028"}
{"quote": "atha nāvaṃ suvistīrṇāṃ naiṣādīṃ rāghavānujaḥ āruroha samāyuktāṃ pūrvam āropya maithilīm", "category": "Epic, Ramayana", "book": "Ramayana", "position": "Kanda 7, Sarga 046, Verse 001"}
{"quote": "sumantraṃ caiva sarathaṃ sthīyatām iti lakṣmaṇaḥ uvāca śokasaṃtaptaḥ prayāhīti ca nāvikam", "category": "Epic, Ramayana", "book": "Ramayana", "position": "Kanda 7, Sarga 046, Verse 002"}
{"quote": "tatas tīram upāgamya bhāgīrathyāḥ sa lakṣmaṇaḥ uvāca maithilīṃ vākyaṃ prāñjalir bāṣpagadgadaḥ", "category": "Epic, Ramayana", "book": "Ramayana", "position": "Kanda 7, Sarga 046, Verse 003"}
{"quote": "hṛdgataṃ me mahac chalyaṃ yad asmy āryeṇa dhīmatā asmin nimitte vaidehi lokasya vacanīkṛtaḥ", "category": "Epic, Ramayana", "book": "Ramayana", "position": "Kanda 7, Sarga 046, Verse 004"}
{"quote": "śreyo hi maraṇaṃ me 'dya mṛtyor vā yat paraṃ bhavet na cāsminn īdṛśe kārye niyojyo lokanindite", "category": "Epic, Ramayana", "book": "Ramayana", "position": "Kanda 7, Sarga 046, Verse 005"}
{"quote": "prasīda na ca me roṣaṃ kartum arhasi suvrate ity añjalikṛto bhūmau nipapāta sa lakṣmaṇaḥ", "category": "Epic, Ramayana", "book": "Ramayana", "position": "Kanda 7, Sarga 046, Verse 006"}
{"quote": "rudantaṃ prāñjaliṃ dṛṣṭvā kāṅkṣantaṃ mṛtyum ātmanaḥ maithilī bhṛśasaṃvignā lakṣmaṇaṃ vākyam abravīt", "category": "Epic, Ramayana", "book": "Ramayana", "position": "Kanda 7, Sarga 046, Verse 007"}
{"quote": "kim idaṃ nāvagacchāmi brūhi tattvena lakṣmaṇa paśyāmi tvāṃ ca na svastham api kṣemaṃ mahīpateḥ", "category": "Epic, Ramayana", "book": "Ramayana", "position": "Kanda 7, Sarga 046, Verse 008"}
{"quote": "śāpito 'si narendreṇa yat tvaṃ saṃtāpam ātmanaḥ tad brūyāḥ saṃnidhau mahyam aham ājñāpayāmi te", "category": "Epic, Ramayana", "book": "Ramayana", "position": "Kanda 7, Sarga 046, Verse 009"}
{"quote": "vaidehyā codyamānas tu lakṣmaṇo dīnacetanaḥ avāṅmukho bāṣpagalo vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 046, Verse 010"}
{"quote": "śrutvā pariṣado madhye apavādaṃ sudāruṇam pure janapade caiva tvatkṛte janakātmaje", "category": "Epic, Ramayana", "book": "Ramayana", "position": "Kanda 7, Sarga 046, Verse 011"}
{"quote": "na tāni vacanīyāni mayā devi tavāgrataḥ yāni rājñā hṛdi nyastāny amarṣaḥ pṛṣṭhataḥ kṛtaḥ", "category": "Epic, Ramayana", "book": "Ramayana", "position": "Kanda 7, Sarga 046, Verse 012"}
{"quote": "sā tvaṃ tyaktā nṛpatinā nirdoṣā mama saṃnidhau paurāpavādabhītena grāhyaṃ devi na te 'nyathā", "category": "Epic, Ramayana", "book": "Ramayana", "position": "Kanda 7, Sarga 046, Verse 013"}
{"quote": "āśramānteṣu ca mayā tyaktavyā tvaṃ bhaviṣyasi rājñaḥ śāsanam ājñāya tavaivaṃ kila daurhṛdam", "category": "Epic, Ramayana", "book": "Ramayana", "position": "Kanda 7, Sarga 046, Verse 014"}
{"quote": "tad etaj jāhnavītīre brahmarṣīṇāṃ tapovanam puṇyaṃ ca ramaṇīyaṃ ca mā viṣādaṃ kṛthāḥ śubhe", "category": "Epic, Ramayana", "book": "Ramayana", "position": "Kanda 7, Sarga 046, Verse 015"}
{"quote": "rājño daśarathasyaiṣa pitur me munipuṃgavaḥ sakhā paramako vipro vālmīkiḥ sumahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 046, Verse 016"}
{"quote": "pādacchāyām upāgamya sukham asya mahātmanaḥ upavāsaparaikāgrā vasa tvaṃ janakātmaje", "category": "Epic, Ramayana", "book": "Ramayana", "position": "Kanda 7, Sarga 046, Verse 017"}
{"quote": "pativratātvam āsthāya rāmaṃ kṛtvā sadā hṛdi śreyas te paramaṃ devi tathā kṛtvā bhaviṣyati", "category": "Epic, Ramayana", "book": "Ramayana", "position": "Kanda 7, Sarga 046, Verse 018"}
{"quote": "lakṣmaṇasya vacaḥ śrutvā dāruṇaṃ janakātmajā paraṃ viṣādam āgamya vaidehī nipapāta ha", "category": "Epic, Ramayana", "book": "Ramayana", "position": "Kanda 7, Sarga 047, Verse 001"}
{"quote": "sā muhūrtam ivāsaṃjñā bāṣpavyākulitekṣaṇā lakṣmaṇaṃ dīnayā vācā uvāca janakātmajā", "category": "Epic, Ramayana", "book": "Ramayana", "position": "Kanda 7, Sarga 047, Verse 002"}
{"quote": "māmikeyaṃ tanur nūnaṃ sṛṣṭā duḥkhāya lakṣmaṇa dhātrā yasyās tathā me 'dya duḥkhamūrtiḥ pradṛśyate", "category": "Epic, Ramayana", "book": "Ramayana", "position": "Kanda 7, Sarga 047, Verse 003"}
{"quote": "kiṃ nu pāpaṃ kṛtaṃ pūrvaṃ ko vā dārair viyojitaḥ yāhaṃ śuddhasamācārā tyaktā nṛpatinā satī", "category": "Epic, Ramayana", "book": "Ramayana", "position": "Kanda 7, Sarga 047, Verse 004"}
{"quote": "purāham āśrame vāsaṃ rāmapādānuvartinī anurudhyāpi saumitre duḥkhe viparivartinī", "category": "Epic, Ramayana", "book": "Ramayana", "position": "Kanda 7, Sarga 047, Verse 005"}
{"quote": "sā kathaṃ hy āśrame saumya vatsyāmi vijanīkṛtā ākhyāsyāmi ca kasyāhaṃ duḥkhaṃ duḥkhaparāyaṇā", "category": "Epic, Ramayana", "book": "Ramayana", "position": "Kanda 7, Sarga 047, Verse 006"}
{"quote": "kiṃ ca vakṣyāmi muniṣu kiṃ mayāpakṛtaṃ nṛpe kasmin vā kāraṇe tyaktā rāghaveṇa mahātmanā", "category": "Epic, Ramayana", "book": "Ramayana", "position": "Kanda 7, Sarga 047, Verse 007"}
{"quote": "na khalv adyaiva saumitre jīvitaṃ jāhnavījale tyajeyaṃ rājavaṃśas tu bhartur me parihāsyate", "category": "Epic, Ramayana", "book": "Ramayana", "position": "Kanda 7, Sarga 047, Verse 008"}
{"quote": "yathājñāṃ kuru saumitre tyaja māṃ duḥkhabhāginīm nideśe sthīyatāṃ rājñaḥ śṛṇu cedaṃ vaco mama", "category": "Epic, Ramayana", "book": "Ramayana", "position": "Kanda 7, Sarga 047, Verse 009"}
{"quote": "śvaśrūṇām aviśeṣeṇa prāñjaliḥ pragraheṇa ca śirasā vandya caraṇau kuśalaṃ brūhi pārthivam", "category": "Epic, Ramayana", "book": "Ramayana", "position": "Kanda 7, Sarga 047, Verse 010"}
{"quote": "yathā bhrātṛṣu vartethās tathā paureṣu nityadā paramo hy eṣa dharmaḥ syād eṣā kīrtir anuttamā", "category": "Epic, Ramayana", "book": "Ramayana", "position": "Kanda 7, Sarga 047, Verse 011"}
{"quote": "yat tvaṃ paurajanaṃ rājan dharmeṇa samavāpnuyāḥ ahaṃ tu nānuśocāmi svaśarīraṃ nararṣabha yathāpavādaṃ paurāṇāṃ tathaiva raghunandana", "category": "Epic, Ramayana", "book": "Ramayana", "position": "Kanda 7, Sarga 047, Verse 012"}
{"quote": "evaṃ bruvantyāṃ sītāyāṃ lakṣmaṇo dīnacetanaḥ śirasā dharaṇīṃ gatvā vyāhartuṃ na śaśāka ha", "category": "Epic, Ramayana", "book": "Ramayana", "position": "Kanda 7, Sarga 047, Verse 013"}
{"quote": "pradakṣiṇaṃ ca kṛtvā sa rudann eva mahāsvanam āruroha punar nāvaṃ nāvikaṃ cābhyacodayat", "category": "Epic, Ramayana", "book": "Ramayana", "position": "Kanda 7, Sarga 047, Verse 014"}
{"quote": "sa gatvā cottaraṃ kūlaṃ śokabhārasamanvitaḥ saṃmūḍha iva duḥkhena ratham adhyāruhad drutam", "category": "Epic, Ramayana", "book": "Ramayana", "position": "Kanda 7, Sarga 047, Verse 015"}
{"quote": "muhur muhur apāvṛtya dṛṣṭvā sītām anāthavat veṣṭantīṃ paratīrasthāṃ lakṣmaṇaḥ prayayāv atha", "category": "Epic, Ramayana", "book": "Ramayana", "position": "Kanda 7, Sarga 047, Verse 016"}
{"quote": "dūrasthaṃ ratham ālokya lakṣmaṇaṃ ca muhur muhuḥ nirīkṣamāṇām udvignāṃ sītāṃ śokaḥ samāviśat", "category": "Epic, Ramayana", "book": "Ramayana", "position": "Kanda 7, Sarga 047, Verse 017"}
{"quote": "sā duḥkhabhārāvanatā tapasvinī yaśodharā nātham apaśyatī satī ruroda sā barhiṇanādite vane mahāsvanaṃ duḥkhaparāyaṇā satī", "category": "Epic, Ramayana", "book": "Ramayana", "position": "Kanda 7, Sarga 047, Verse 018"}
{"quote": "sītāṃ tu rudatīṃ dṛṣṭvā ye tatra munidārakāḥ prādravan yatra bhagavān āste vālmīkir agryadhīḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 001"}
{"quote": "abhivādya muneḥ pādau muniputrā maharṣaye sarve nivedayām āsus tasyās tu ruditasvanam", "category": "Epic, Ramayana", "book": "Ramayana", "position": "Kanda 7, Sarga 048, Verse 002"}
{"quote": "adṛṣṭapūrvā bhagavan kasyāpy eṣā mahātmanaḥ patnī śrīr iva saṃmohād virauti vikṛtasvarā", "category": "Epic, Ramayana", "book": "Ramayana", "position": "Kanda 7, Sarga 048, Verse 003"}
{"quote": "bhagavan sādhu paśyemāṃ devatām iva khāc cyutām na hy enāṃ mānuṣīṃ vidmaḥ satkriyāsyāḥ prayujyatām", "category": "Epic, Ramayana", "book": "Ramayana", "position": "Kanda 7, Sarga 048, Verse 004"}
{"quote": "teṣāṃ tad vacanaṃ śrutvā buddhyā niścitya dharmavit tapasā labdhacakṣuṣmān prādravad yatra maithilī", "category": "Epic, Ramayana", "book": "Ramayana", "position": "Kanda 7, Sarga 048, Verse 005"}
{"quote": "taṃ tu deśam abhipretya kiṃ cit padbhyāṃ mahāmuniḥ arghyam ādāya ruciraṃ jāhvanītīram āśritaḥ dadarśa rāghavasyeṣṭāṃ patnīṃ sītām anāthavat", "category": "Epic, Ramayana", "book": "Ramayana", "position": "Kanda 7, Sarga 048, Verse 006"}
{"quote": "tāṃ sītāṃ śokabhārārtāṃ vālmīkir munipuṃgavaḥ uvāca madhurāṃ vāṇīṃ hlādayann iva tejasā", "category": "Epic, Ramayana", "book": "Ramayana", "position": "Kanda 7, Sarga 048, Verse 007"}
{"quote": "snuṣā daśarathasya tvaṃ rāmasya mahiṣī satī janakasya sutā rājñaḥ svāgataṃ te pativrate", "category": "Epic, Ramayana", "book": "Ramayana", "position": "Kanda 7, Sarga 048, Verse 008"}
{"quote": "āyānty evāsi vijñātā mayā dharmasamādhinā kāraṇaṃ caiva sarvaṃ me hṛdayenopalakṣitam", "category": "Epic, Ramayana", "book": "Ramayana", "position": "Kanda 7, Sarga 048, Verse 009"}
{"quote": "apāpāṃ vedmi sīte tvāṃ tapolabdhena cakṣuṣā viśuddhabhāvā vaidehi sāmprataṃ mayi vartase", "category": "Epic, Ramayana", "book": "Ramayana", "position": "Kanda 7, Sarga 048, Verse 010"}
{"quote": "āśramasyāvidūre me tāpasyas tapasi sthitāḥ tās tvāṃ vatse yathā vatsaṃ pālayiṣyanti nityaśaḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 011"}
{"quote": "idam arghyaṃ pratīccha tvaṃ visrabdhā vigatajvarā yathā svagṛham abhyetya viṣādaṃ caiva mā kṛthāḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 012"}
{"quote": "śrutvā tu bhāṣitaṃ sītā muneḥ paramam adbhutam śirasā vandya caraṇau tathety āha kṛtāñjaliḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 013"}
{"quote": "taṃ prayāntaṃ muniṃ sītā prāñjaliḥ pṛṣṭhato 'nvagāt anvayād yatra tāpasyo dharmanityāḥ samāhitāḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 014"}
{"quote": "taṃ dṛṣṭvā munim āyāntaṃ vaidehyānugataṃ tadā upājagmur mudā yuktā vacanaṃ cedam abruvan", "category": "Epic, Ramayana", "book": "Ramayana", "position": "Kanda 7, Sarga 048, Verse 015"}
{"quote": "svāgataṃ te muniśreṣṭha cirasyāgamanaṃ prabho abhivādayāmaḥ sarvās tvām ucyatāṃ kiṃ ca kurmahe", "category": "Epic, Ramayana", "book": "Ramayana", "position": "Kanda 7, Sarga 048, Verse 016"}
{"quote": "tāsāṃ tad vacanaṃ śrutvā vālmīkir idam abravīt sīteyaṃ samanuprāptā patnī rāmasya dhīmataḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 017"}
{"quote": "snuṣā daśarathasyaiṣā janakasya sutā satī apāpā patinā tyaktā paripālyā mayā sadā", "category": "Epic, Ramayana", "book": "Ramayana", "position": "Kanda 7, Sarga 048, Verse 018"}
{"quote": "imāṃ bhavatyaḥ paśyantu snehena parameṇa ha gauravān mama vākyasya pūjyā vo 'stu viśeṣataḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 019"}
{"quote": "muhur muhuś ca vaidehīṃ parisāntvya mahāyaśāḥ svam āśramaṃ śiṣyavṛtaḥ punar āyān mahātapāḥ", "category": "Epic, Ramayana", "book": "Ramayana", "position": "Kanda 7, Sarga 048, Verse 020"}
{"quote": "dṛṣṭvā tu maithilīṃ sītām āśramaṃ saṃpraveśitām saṃtāpam akarod ghoraṃ lakṣmaṇo dīnacetanaḥ", "category": "Epic, Ramayana", "book": "Ramayana", "position": "Kanda 7, Sarga 049, Verse 001"}
{"quote": "abravīc ca mahātejāḥ sumantraṃ mantrasārathim sītāsaṃtāpajaṃ duḥkhaṃ paśya rāmasya dhīmataḥ", "category": "Epic, Ramayana", "book": "Ramayana", "position": "Kanda 7, Sarga 049, Verse 002"}
{"quote": "ato duḥkhataraṃ kiṃ nu rāghavasya bhaviṣyati patnīṃ śuddhasamācārāṃ visṛjya janakātmajām", "category": "Epic, Ramayana", "book": "Ramayana", "position": "Kanda 7, Sarga 049, Verse 003"}
{"quote": "vyaktaṃ daivād ahaṃ manye rāghavasya vinābhavam vaidehyā sārathe sārdhaṃ daivaṃ hi duratikramam", "category": "Epic, Ramayana", "book": "Ramayana", "position": "Kanda 7, Sarga 049, Verse 004"}
{"quote": "yo hi devān sagandharvān asurān saha rākṣasaiḥ nihanyād rāghavaḥ kruddhaḥ sa daivam anuvartate", "category": "Epic, Ramayana", "book": "Ramayana", "position": "Kanda 7, Sarga 049, Verse 005"}
{"quote": "purā mama pitur vākyair daṇḍake vijane vane uṣito navavarṣāṇi pañca caiva sudāruṇe", "category": "Epic, Ramayana", "book": "Ramayana", "position": "Kanda 7, Sarga 049, Verse 006"}
{"quote": "tato duḥkhataraṃ bhūyaḥ sītāyā vipravāsanam paurāṇāṃ vacanaṃ śrutvā nṛśaṃsaṃ pratibhāti me", "category": "Epic, Ramayana", "book": "Ramayana", "position": "Kanda 7, Sarga 049, Verse 007"}
{"quote": "ko nu dharmāśrayaḥ sūta karmaṇy asmin yaśohare maithilīṃ prati saṃprāptaḥ paurair hīnārthavādibhiḥ", "category": "Epic, Ramayana", "book": "Ramayana", "position": "Kanda 7, Sarga 049, Verse 008"}
{"quote": "etā bahuvidhā vācaḥ śrutvā lakṣmaṇabhāṣitāḥ sumantraḥ prāñjalir bhūtvā vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 049, Verse 009"}
{"quote": "na saṃtāpas tvayā kāryaḥ saumitre maithilīṃ prati dṛṣṭam etat purā vipraiḥ pitus te lakṣmaṇāgrataḥ", "category": "Epic, Ramayana", "book": "Ramayana", "position": "Kanda 7, Sarga 049, Verse 010"}
{"quote": "bhaviṣyati dṛḍhaṃ rāmo duḥkhaprāyo 'lpasaukhyavān tvāṃ caiva maithilīṃ caiva śatrughnabharatau tathā saṃtyajiṣyati dharmātmā kālena mahatā mahān", "category": "Epic, Ramayana", "book": "Ramayana", "position": "Kanda 7, Sarga 049, Verse 011"}
{"quote": "na tv idaṃ tvayi vaktavyaṃ saumitre bharate 'pi vā rājñā vo 'vyāhṛtaṃ vākyaṃ durvāsā yad uvāca ha", "category": "Epic, Ramayana", "book": "Ramayana", "position": "Kanda 7, Sarga 049, Verse 012"}
{"quote": "mahārājasamīpe ca mama caiva nararṣabha ṛṣiṇā vyāhṛtaṃ vākyaṃ vasiṣṭhasya ca saṃnidhau", "category": "Epic, Ramayana", "book": "Ramayana", "position": "Kanda 7, Sarga 049, Verse 013"}
{"quote": "ṛṣes tu vacanaṃ śrutvā mām āha puruṣarṣabhaḥ sūta na kva cid evaṃ te vaktavyaṃ janasaṃnidhau", "category": "Epic, Ramayana", "book": "Ramayana", "position": "Kanda 7, Sarga 049, Verse 014"}
{"quote": "tasyāhaṃ lokapālasya vākyaṃ tat susamāhitaḥ naiva jātv anṛtaṃ kuryām iti me saumya darśanam", "category": "Epic, Ramayana", "book": "Ramayana", "position": "Kanda 7, Sarga 049, Verse 015"}
{"quote": "sarvathā nāsty avaktavyaṃ mayā saumya tavāgrataḥ yadi te śravaṇe śraddhā śrūyatāṃ raghunandana", "category": "Epic, Ramayana", "book": "Ramayana", "position": "Kanda 7, Sarga 049, Verse 016"}
{"quote": "yady apy ahaṃ narendreṇa rahasyaṃ śrāvitaḥ purā tac cāpy udāhariṣyāmi daivaṃ hi duratikramam", "category": "Epic, Ramayana", "book": "Ramayana", "position": "Kanda 7, Sarga 049, Verse 017"}
{"quote": "tac chrutvā bhāṣitaṃ tasya gambhīrārthapadaṃ mahat tathyaṃ brūhīti saumitriḥ sūtaṃ vākyam athābravīt", "category": "Epic, Ramayana", "book": "Ramayana", "position": "Kanda 7, Sarga 049, Verse 018"}
{"quote": "tathā saṃcoditaḥ sūto lakṣmaṇena mahātmanā tad vākyam ṛṣiṇā proktaṃ vyāhartum upacakrame", "category": "Epic, Ramayana", "book": "Ramayana", "position": "Kanda 7, Sarga 050, Verse 001"}
{"quote": "purā nāmnā hi durvāsā atreḥ putro mahāmuniḥ vasiṣṭhasyāśrame puṇye sa vārṣikyam uvāsa ha", "category": "Epic, Ramayana", "book": "Ramayana", "position": "Kanda 7, Sarga 050, Verse 002"}
{"quote": "tam āśramaṃ mahātejāḥ pitā te sumahāyaśāḥ purodhasaṃ mahātmānaṃ didṛkṣur agamat svayam", "category": "Epic, Ramayana", "book": "Ramayana", "position": "Kanda 7, Sarga 050, Verse 003"}
{"quote": "sa dṛṣṭvā sūryasaṃkāśaṃ jvalantam iva tejasā upaviṣṭaṃ vasiṣṭhasya savye pārśve mahāmunim tau munī tāpasaśreṣṭhau vinītas tv abhyavādayat", "category": "Epic, Ramayana", "book": "Ramayana", "position": "Kanda 7, Sarga 050, Verse 004"}
{"quote": "sa tābhyāṃ pūjito rājā svāgatenāsanena ca pādyena phalamūlaiś ca so 'py āste munibhiḥ saha", "category": "Epic, Ramayana", "book": "Ramayana", "position": "Kanda 7, Sarga 050, Verse 005"}
{"quote": "teṣāṃ tatropaviṣṭānāṃ tās tāḥ sumadhurāḥ kathāḥ babhūvuḥ paramarṣīṇāṃ madhyādityagate 'hani", "category": "Epic, Ramayana", "book": "Ramayana", "position": "Kanda 7, Sarga 050, Verse 006"}
{"quote": "tataḥ kathāyāṃ kasyāṃ cit prāñjaliḥ pragraho nṛpaḥ uvāca taṃ mahātmānam atreḥ putraṃ tapodhanam", "category": "Epic, Ramayana", "book": "Ramayana", "position": "Kanda 7, Sarga 050, Verse 007"}
{"quote": "bhagavan kiṃpramāṇena mama vaṃśo bhaviṣyati kimāyuś ca hi me rāmaḥ putrāś cānye kimāyuṣaḥ", "category": "Epic, Ramayana", "book": "Ramayana", "position": "Kanda 7, Sarga 050, Verse 008"}
{"quote": "rāmasya ca sutā ye syus teṣām āyuḥ kiyad bhavet kāmyayā bhagavan brūhi vaṃśasyāsya gatiṃ mama", "category": "Epic, Ramayana", "book": "Ramayana", "position": "Kanda 7, Sarga 050, Verse 009"}
{"quote": "tac chrutvā vyāhṛtaṃ vākyaṃ rājño daśarathasya tu durvāsāḥ sumahātejā vyāhartum upacakrame", "category": "Epic, Ramayana", "book": "Ramayana", "position": "Kanda 7, Sarga 050, Verse 010"}
{"quote": "ayodhyāyāḥ patī rāmo dīrghakālaṃ bhaviṣyati sukhinaś ca samṛddhāś ca bhaviṣyanty asya cānujāḥ", "category": "Epic, Ramayana", "book": "Ramayana", "position": "Kanda 7, Sarga 050, Verse 011"}
{"quote": "kasmiṃś cit karaṇe tvāṃ ca maithilīṃ ca yaśasvinīm saṃtyajiṣyati dharmātmā kālena mahatā kila", "category": "Epic, Ramayana", "book": "Ramayana", "position": "Kanda 7, Sarga 050, Verse 012"}
{"quote": "daśavarṣasahasraṇi daśavarṣaśatāni ca rāmo rājyam upāsitvā brahmalokaṃ gamiṣyati", "category": "Epic, Ramayana", "book": "Ramayana", "position": "Kanda 7, Sarga 050, Verse 013"}
{"quote": "samṛddhair hayamedhaiś ca iṣṭvā parapuraṃjayaḥ rājavaṃśāṃś ca kākutstho bahūn saṃsthāpayiṣyati", "category": "Epic, Ramayana", "book": "Ramayana", "position": "Kanda 7, Sarga 050, Verse 014"}
{"quote": "sa sarvam akhilaṃ rājño vaṃśasyāsya gatāgatam ākhyāya sumahātejās tūṣṇīm āsīn mahādyutiḥ", "category": "Epic, Ramayana", "book": "Ramayana", "position": "Kanda 7, Sarga 050, Verse 015"}
{"quote": "tūṣṇīṃbhūte munau tasmin rājā daśarathas tadā abhivādya mahātmānau punar āyāt purottamam", "category": "Epic, Ramayana", "book": "Ramayana", "position": "Kanda 7, Sarga 050, Verse 016"}
{"quote": "etad vaco mayā tatra muninā vyāhṛtaṃ purā śrutaṃ hṛdi ca nikṣiptaṃ nānyathā tad bhaviṣyati", "category": "Epic, Ramayana", "book": "Ramayana", "position": "Kanda 7, Sarga 050, Verse 017"}
{"quote": "evaṃ gate na saṃtāpaṃ gantum arhasi rāghava sītārthe rāghavārthe vā dṛḍho bhava narottama", "category": "Epic, Ramayana", "book": "Ramayana", "position": "Kanda 7, Sarga 050, Verse 018"}
{"quote": "tac chrutvā vyāhṛtaṃ vākyaṃ sūtasya paramādbhutam praharṣam atulaṃ lebhe sādhu sādhv iti cābravīt", "category": "Epic, Ramayana", "book": "Ramayana", "position": "Kanda 7, Sarga 050, Verse 019"}
{"quote": "tayoḥ saṃvadator evaṃ sūtalakṣmaṇayoḥ pathi astam arko gato vāsaṃ gomatyāṃ tāv athoṣatuḥ", "category": "Epic, Ramayana", "book": "Ramayana", "position": "Kanda 7, Sarga 050, Verse 020"}
{"quote": "tatra tāṃ rajanīm uṣya gomatyāṃ raghunandanaḥ prabhāte punar utthāya lakṣmaṇaḥ prayayau tadā", "category": "Epic, Ramayana", "book": "Ramayana", "position": "Kanda 7, Sarga 051, Verse 001"}
{"quote": "tato 'rdhadivase prāpte praviveśa mahārathaḥ ayodhyāṃ ratnasaṃpūrṇāṃ hṛṣṭapuṣṭajanāvṛtām", "category": "Epic, Ramayana", "book": "Ramayana", "position": "Kanda 7, Sarga 051, Verse 002"}
{"quote": "saumitris tu paraṃ dainyaṃ jagāma sumahāmatiḥ rāmapādau samāsādya vakṣyāmi kim ahaṃ gataḥ", "category": "Epic, Ramayana", "book": "Ramayana", "position": "Kanda 7, Sarga 051, Verse 003"}
{"quote": "tasyaivaṃ cintayānasya bhavanaṃ śaśisaṃnibham rāmasya paramodāraṃ purastāt samadṛśyata", "category": "Epic, Ramayana", "book": "Ramayana", "position": "Kanda 7, Sarga 051, Verse 004"}
{"quote": "rājñas tu bhavanadvāri so 'vatīrya narottamaḥ avāṅmukho dīnamanāḥ prāviveśānivāritaḥ", "category": "Epic, Ramayana", "book": "Ramayana", "position": "Kanda 7, Sarga 051, Verse 005"}
{"quote": "sa dṛṣṭvā rāghavaṃ dīnam āsīnaṃ paramāsane netrābhyām aśrupūrṇābhyāṃ dadarśāgrajam agrataḥ", "category": "Epic, Ramayana", "book": "Ramayana", "position": "Kanda 7, Sarga 051, Verse 006"}
{"quote": "jagrāha caraṇau tasya lakṣmaṇo dīnacetanaḥ uvāca dīnayā vācā prāñjaliḥ susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 051, Verse 007"}
{"quote": "āryasyājñāṃ puraskṛtya visṛjya janakātmajām gaṅgātīre yathoddiṣṭe vālmīker āśrame śubhe punar asmy āgato vīra pādamūlam upāsitum", "category": "Epic, Ramayana", "book": "Ramayana", "position": "Kanda 7, Sarga 051, Verse 008"}
{"quote": "mā śucaḥ puruṣavyāghra kālasya gatir īdṛśī tvadvidhā na hi śocanti sattvavanto manasvinaḥ", "category": "Epic, Ramayana", "book": "Ramayana", "position": "Kanda 7, Sarga 051, Verse 009"}
{"quote": "sarve kṣayāntā nicayāḥ patanāntāḥ samucchrayāḥ saṃyogā viprayogāntā maraṇāntaṃ ca jīvitam", "category": "Epic, Ramayana", "book": "Ramayana", "position": "Kanda 7, Sarga 051, Verse 010"}
{"quote": "śaktas tvam ātmanātmānaṃ vijetuṃ manasaiva hi lokān sarvāṃś ca kākutstha kiṃ punar duḥkham īdṛśam", "category": "Epic, Ramayana", "book": "Ramayana", "position": "Kanda 7, Sarga 051, Verse 011"}
{"quote": "nedṛśeṣu vimuhyanti tvadvidhāḥ puruṣarṣabhāḥ yadarthaṃ maithilī tyaktā apavādabhayān nṛpa", "category": "Epic, Ramayana", "book": "Ramayana", "position": "Kanda 7, Sarga 051, Verse 012"}
{"quote": "sa tvaṃ puruṣaśārdūla dhairyeṇa susamāhitaḥ tyajemāṃ durbalāṃ buddhiṃ saṃtāpaṃ mā kuruṣva ha", "category": "Epic, Ramayana", "book": "Ramayana", "position": "Kanda 7, Sarga 051, Verse 013"}
{"quote": "evam uktas tu kākutstho lakṣmaṇena mahātmanā uvāca parayā prītyā saumitriṃ mitravatsalam", "category": "Epic, Ramayana", "book": "Ramayana", "position": "Kanda 7, Sarga 051, Verse 014"}
{"quote": "evam etan naraśreṣṭha yathā vadasi lakṣmaṇa paritoṣaś ca me vīra mama kāryānuśāsane", "category": "Epic, Ramayana", "book": "Ramayana", "position": "Kanda 7, Sarga 051, Verse 015"}
{"quote": "nirvṛtiś ca kṛtā saumya saṃtāpaś ca nirākṛtaḥ bhavadvākyaiḥ sumadhurair anunīto 'smi lakṣmaṇa", "category": "Epic, Ramayana", "book": "Ramayana", "position": "Kanda 7, Sarga 051, Verse 016"}
{"quote": "tataḥ sumantras tv āgamya rāghavaṃ vākyam abravīt ete nivāritā rājan dvāri tiṣṭhanti tāpasāḥ", "category": "Epic, Ramayana", "book": "Ramayana", "position": "Kanda 7, Sarga 052, Verse 001"}
{"quote": "bhārgavaṃ cyavanaṃ nāma puraskṛtya maharṣayaḥ darśanaṃ te mahārāja codayanti kṛtatvarāḥ prīyamāṇā naravyāghra yamunātīravāsinaḥ", "category": "Epic, Ramayana", "book": "Ramayana", "position": "Kanda 7, Sarga 052, Verse 002"}
{"quote": "tasya tad vacanaṃ śrutvā rāmaḥ provāca dharmavit praveśyantāṃ mahātmāno bhārgavapramukhā dvijāḥ", "category": "Epic, Ramayana", "book": "Ramayana", "position": "Kanda 7, Sarga 052, Verse 003"}
{"quote": "rājñas tv ājñāṃ puraskṛtya dvāḥstho mūrdhni kṛtāñjaliḥ praveśayām āsa tatas tāpasān saṃmatān bahūn", "category": "Epic, Ramayana", "book": "Ramayana", "position": "Kanda 7, Sarga 052, Verse 004"}
{"quote": "śataṃ samadhikaṃ tatra dīpyamānaṃ svatejasā praviṣṭaṃ rājabhavanaṃ tāpasānāṃ mahātmanām", "category": "Epic, Ramayana", "book": "Ramayana", "position": "Kanda 7, Sarga 052, Verse 005"}
{"quote": "te dvijāḥ pūrṇakalaśaiḥ sarvatīrthāmbu satkṛtam gṛhītvā phalamūlaṃ ca rāmasyābhyāharan bahu", "category": "Epic, Ramayana", "book": "Ramayana", "position": "Kanda 7, Sarga 052, Verse 006"}
{"quote": "pratigṛhya tu tat sarvaṃ rāmaḥ prītipuraskṛtaḥ tīrthodakāni sarvāṇi phalāni vividhāni ca", "category": "Epic, Ramayana", "book": "Ramayana", "position": "Kanda 7, Sarga 052, Verse 007"}
{"quote": "uvāca ca mahābāhuḥ sarvān eva mahāmunīn imāny āsanamukhyāni yathārham upaviśyatām", "category": "Epic, Ramayana", "book": "Ramayana", "position": "Kanda 7, Sarga 052, Verse 008"}
{"quote": "rāmasya bhāṣitaṃ śrutvā sarva eva maharṣayaḥ bṛsīṣu rucirākhyāsu niṣeduḥ kāñcanīṣu te", "category": "Epic, Ramayana", "book": "Ramayana", "position": "Kanda 7, Sarga 052, Verse 009"}
{"quote": "upaviṣṭān ṛṣīṃs tatra dṛṣṭvā parapuraṃjayaḥ prayataḥ prāñjalir bhūtvā rāghavo vākyam abravīt", "category": "Epic, Ramayana", "book": "Ramayana", "position": "Kanda 7, Sarga 052, Verse 010"}
{"quote": "kim āgamanakāryaṃ vaḥ kiṃ karomi tapodhanāḥ ājñāpyo 'haṃ maharṣīṇāṃ sarvakāmakaraḥ sukham", "category": "Epic, Ramayana", "book": "Ramayana", "position": "Kanda 7, Sarga 052, Verse 011"}
{"quote": "idaṃ rājyaṃ ca sakalaṃ jīvitaṃ ca hṛdi sthitam sarvam etad dvijārthaṃ me satyam etad bravīmi vaḥ", "category": "Epic, Ramayana", "book": "Ramayana", "position": "Kanda 7, Sarga 052, Verse 012"}
{"quote": "tasya tad vacanaṃ śrutvā sādhuvādo mahān abhūt ṛṣīṇām ugratapasāṃ yamunātīravāsinām", "category": "Epic, Ramayana", "book": "Ramayana", "position": "Kanda 7, Sarga 052, Verse 013"}
{"quote": "ūcuś ca te mahātmāno harṣeṇa mahatānvitāḥ upapannaṃ naraśreṣṭha tavaiva bhuvi nānyataḥ", "category": "Epic, Ramayana", "book": "Ramayana", "position": "Kanda 7, Sarga 052, Verse 014"}
{"quote": "bahavaḥ pārthivā rājann atikrāntā mahābalāḥ kāryagauravam aśrutvā pratijñāṃ nābhyarocayan", "category": "Epic, Ramayana", "book": "Ramayana", "position": "Kanda 7, Sarga 052, Verse 015"}
{"quote": "tvayā punar brāhmaṇagauravād iyaṃ kṛtā pratijñā hy anavekṣya kāraṇam kuruṣva kartā hy asi nātra saṃśayo mahābhayāt trātum ṛṣīṃs tvam arhasi", "category": "Epic, Ramayana", "book": "Ramayana", "position": "Kanda 7, Sarga 052, Verse 016"}
{"quote": "bruvadbhir evam ṛṣibhiḥ kākutstho vākyam abravīt kiṃ kāryaṃ brūta bhavatāṃ bhayaṃ nāśayitāsmi vaḥ", "category": "Epic, Ramayana", "book": "Ramayana", "position": "Kanda 7, Sarga 053, Verse 001"}
{"quote": "tathā vadati kākutsthe bhārgavo vākyam abravīt bhayaṃ naḥ śṛṇu yan mūlaṃ deśasya ca nareśvara", "category": "Epic, Ramayana", "book": "Ramayana", "position": "Kanda 7, Sarga 053, Verse 002"}
{"quote": "pūrvaṃ kṛtayuge rāma daiteyaḥ sumahābalaḥ lolāputro 'bhavaj jyeṣṭho madhur nāma mahāsuraḥ", "category": "Epic, Ramayana", "book": "Ramayana", "position": "Kanda 7, Sarga 053, Verse 003"}
{"quote": "brahmaṇyaś ca śaraṇyaś ca buddhyā ca pariniṣṭhitaḥ suraiś ca paramodāraiḥ prītis tasyātulābhavat", "category": "Epic, Ramayana", "book": "Ramayana", "position": "Kanda 7, Sarga 053, Verse 004"}
{"quote": "sa madhur vīryasaṃpanno dharme ca susamāhitaḥ bahumānāc ca rudreṇa dattas tasyādbhuto varaḥ", "category": "Epic, Ramayana", "book": "Ramayana", "position": "Kanda 7, Sarga 053, Verse 005"}
{"quote": "śūlaṃ śūlād viniṣkṛṣya mahāvīryaṃ mahāprabham dadau mahātmā suprīto vākyaṃ caitad uvāca ha", "category": "Epic, Ramayana", "book": "Ramayana", "position": "Kanda 7, Sarga 053, Verse 006"}
{"quote": "tvayāyam atulo dharmo matprasādāt kṛtaḥ śubhaḥ prītyā paramayā yukto dadāmy āyudham uttamam", "category": "Epic, Ramayana", "book": "Ramayana", "position": "Kanda 7, Sarga 053, Verse 007"}
{"quote": "yāvat suraiś ca vipraiś ca na virudhyer mahāsura tāvac chūlaṃ tavedaṃ syād anyathā nāśam āpnuyāt", "category": "Epic, Ramayana", "book": "Ramayana", "position": "Kanda 7, Sarga 053, Verse 008"}
{"quote": "yaś ca tvām abhiyuñjīta yuddhāya vigatajvaraḥ taṃ śūlaṃ bhasmasāt kṛtvā punar eṣyati te karam", "category": "Epic, Ramayana", "book": "Ramayana", "position": "Kanda 7, Sarga 053, Verse 009"}
{"quote": "evaṃ rudrād varaṃ labdhvā bhūya eva mahāsuraḥ praṇipatya mahādevaṃ vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 053, Verse 010"}
{"quote": "bhagavan mama vaṃśasya śūlam etad anuttamam bhavet tu satataṃ deva surāṇām īśvaro hy asi", "category": "Epic, Ramayana", "book": "Ramayana", "position": "Kanda 7, Sarga 053, Verse 011"}
{"quote": "taṃ bruvāṇaṃ madhuṃ devaḥ sarvabhūtapatiḥ śivaḥ pratyuvāca mahādevo naitad evaṃ bhaviṣyati", "category": "Epic, Ramayana", "book": "Ramayana", "position": "Kanda 7, Sarga 053, Verse 012"}
{"quote": "mā bhūt te viphalā vāṇī matprasādakṛtā śubhā bhavataḥ putram ekaṃ tu śūlam etad gamiṣyati", "category": "Epic, Ramayana", "book": "Ramayana", "position": "Kanda 7, Sarga 053, Verse 013"}
{"quote": "yāvat karasthaḥ śūlo 'yaṃ bhaviṣyati sutasya te avadhyaḥ sarvabhūtānāṃ śūlahasto bhaviṣyati", "category": "Epic, Ramayana", "book": "Ramayana", "position": "Kanda 7, Sarga 053, Verse 014"}
{"quote": "evaṃ madhur varaṃ labdhvā devāt sumahad adbhutam bhavanaṃ cāsuraśreṣṭhaḥ kārayām āsa suprabham", "category": "Epic, Ramayana", "book": "Ramayana", "position": "Kanda 7, Sarga 053, Verse 015"}
{"quote": "tasya patnī mahābhāgā priyā kumbhīnasī hi yā viśvāvasor apatyaṃ sā hy analāyāṃ mahāprabhā", "category": "Epic, Ramayana", "book": "Ramayana", "position": "Kanda 7, Sarga 053, Verse 016"}
{"quote": "tasyāḥ putro mahāvīryo lavaṇo nāma dāruṇaḥ bālyāt prabhṛti duṣṭātmā pāpāny eva samācarat", "category": "Epic, Ramayana", "book": "Ramayana", "position": "Kanda 7, Sarga 053, Verse 017"}
{"quote": "taṃ putraṃ durvinītaṃ tu dṛṣṭvā duḥkhasamanvitaḥ madhuḥ sa śokam āpede na cainaṃ kiṃ cid abravīt", "category": "Epic, Ramayana", "book": "Ramayana", "position": "Kanda 7, Sarga 053, Verse 018"}
{"quote": "sa vihāya imaṃ lokaṃ praviṣṭo varuṇālayam śūlaṃ niveśya lavaṇe varaṃ tasmai nyavedayat", "category": "Epic, Ramayana", "book": "Ramayana", "position": "Kanda 7, Sarga 053, Verse 019"}
{"quote": "sa prabhāvena śūlasya daurātmyenātmanas tathā saṃtāpayati lokāṃs trīn viśeṣeṇa tu tāpasān", "category": "Epic, Ramayana", "book": "Ramayana", "position": "Kanda 7, Sarga 053, Verse 020"}
{"quote": "evaṃprabhāvo lavaṇaḥ śūlaṃ caiva tathāvidham śrutvā pramāṇaṃ kākutstha tvaṃ hi naḥ paramā gatiḥ", "category": "Epic, Ramayana", "book": "Ramayana", "position": "Kanda 7, Sarga 053, Verse 021"}
{"quote": "bahavaḥ pārthivā rāma bhayārtair ṛṣibhiḥ purā abhayaṃ yācitā vīra trātāraṃ na ca vidmahe", "category": "Epic, Ramayana", "book": "Ramayana", "position": "Kanda 7, Sarga 053, Verse 022"}
{"quote": "te vayaṃ rāvaṇaṃ śrutvā hataṃ sabalavāhanam trātāraṃ vidmahe rāma nānyaṃ bhuvi narādhipam tat paritrātum icchāmo lavaṇād bhayapīḍitāḥ", "category": "Epic, Ramayana", "book": "Ramayana", "position": "Kanda 7, Sarga 053, Verse 023"}
{"quote": "tathokte tān ṛṣīn rāmaḥ pratyuvāca kṛtāñjaliḥ kimāhāraḥ kimācāro lavaṇaḥ kva ca vartate", "category": "Epic, Ramayana", "book": "Ramayana", "position": "Kanda 7, Sarga 054, Verse 001"}
{"quote": "rāghavasya vacaḥ śrutvā ṛṣayaḥ sarva eva te tato nivedayām āsur lavaṇo vavṛdhe yathā", "category": "Epic, Ramayana", "book": "Ramayana", "position": "Kanda 7, Sarga 054, Verse 002"}
{"quote": "āhāraḥ sarvasattvāni viśeṣeṇa ca tāpasāḥ ācāro raudratā nityaṃ vāso madhuvane sadā", "category": "Epic, Ramayana", "book": "Ramayana", "position": "Kanda 7, Sarga 054, Verse 003"}
{"quote": "hatvā daśasahasrāṇi siṃhavyāghramṛgadvipān mānuṣāṃś caiva kurute nityam āhāram āhnikam", "category": "Epic, Ramayana", "book": "Ramayana", "position": "Kanda 7, Sarga 054, Verse 004"}
{"quote": "tato 'parāṇi sattvāni khādate sa mahābalaḥ saṃhāre samanuprāpte vyāditāsya ivāntakaḥ", "category": "Epic, Ramayana", "book": "Ramayana", "position": "Kanda 7, Sarga 054, Verse 005"}
{"quote": "tac chrutvā rāghavo vākyam uvāca sa mahāmunīn ghātayiṣyāmi tad rakṣo vyapagacchatu vo bhayam", "category": "Epic, Ramayana", "book": "Ramayana", "position": "Kanda 7, Sarga 054, Verse 006"}
{"quote": "tathā teṣāṃ pratijñāya munīnām ugratejasām sa bhrātṝn sahitān sarvān uvāca raghunandanaḥ", "category": "Epic, Ramayana", "book": "Ramayana", "position": "Kanda 7, Sarga 054, Verse 007"}
{"quote": "ko hantā lavaṇaṃ vīrāḥ kasyāṃśaḥ sa vidhīyatām bharatasya mahābāhoḥ śatrughnasyātha vā punaḥ", "category": "Epic, Ramayana", "book": "Ramayana", "position": "Kanda 7, Sarga 054, Verse 008"}
{"quote": "rāghaveṇaivam uktas tu bharato vākyam abravīt aham enaṃ vadhiṣyāmi mamāṃśaḥ sa vidhīyatām", "category": "Epic, Ramayana", "book": "Ramayana", "position": "Kanda 7, Sarga 054, Verse 009"}
{"quote": "bharatasya vacaḥ śrutvā śauryavīryasamanvitam lakṣmaṇāvarajas tasthau hitvā sauvarṇam āsanam", "category": "Epic, Ramayana", "book": "Ramayana", "position": "Kanda 7, Sarga 054, Verse 010"}
{"quote": "śatrughnas tv abravīd vākyaṃ praṇipatya narādhipam kṛtakarmā mahābāhur madhyamo raghunandanaḥ", "category": "Epic, Ramayana", "book": "Ramayana", "position": "Kanda 7, Sarga 054, Verse 011"}
{"quote": "āryeṇa hi purā śūnyā ayodhyā rakṣitā purī saṃtāpaṃ hṛdaye kṛtvā āryasyāgamanaṃ prati", "category": "Epic, Ramayana", "book": "Ramayana", "position": "Kanda 7, Sarga 054, Verse 012"}
{"quote": "duḥkhāni ca bahūnīha anubhūtāni pārthiva śayāno duḥkhaśayyāsu nandigrāme mahātmanā", "category": "Epic, Ramayana", "book": "Ramayana", "position": "Kanda 7, Sarga 054, Verse 013"}
{"quote": "phalamūlāśano bhūtvā jaṭācīradharas tathā anubhūyedṛśaṃ duḥkham eṣa rāghavanandanaḥ preṣye mayi sthite rājan na bhūyaḥ kleśam āpnuyāt", "category": "Epic, Ramayana", "book": "Ramayana", "position": "Kanda 7, Sarga 054, Verse 014"}
{"quote": "tathā bruvati śatrughne rāghavaḥ punar abravīt evaṃ bhavatu kākutstha kriyatāṃ mama śāsanam", "category": "Epic, Ramayana", "book": "Ramayana", "position": "Kanda 7, Sarga 054, Verse 015"}
{"quote": "rājye tvām abhiṣekṣyāmi madhos tu nagare śubhe niveśaya mahābāho bharataṃ yady avekṣase", "category": "Epic, Ramayana", "book": "Ramayana", "position": "Kanda 7, Sarga 054, Verse 016"}
{"quote": "śūras tvaṃ kṛtavidyaś ca samarthaḥ saṃniveśane nagaraṃ madhunā juṣṭaṃ tathā janapadāñ śubhān", "category": "Epic, Ramayana", "book": "Ramayana", "position": "Kanda 7, Sarga 054, Verse 017"}
{"quote": "yo hi vaṃśaṃ samutpāṭya pārthivasya punaḥ kṣaye na vidhatte nṛpaṃ tatra narakaṃ sa nigacchati", "category": "Epic, Ramayana", "book": "Ramayana", "position": "Kanda 7, Sarga 054, Verse 018"}
{"quote": "sa tvaṃ hatvā madhusutaṃ lavaṇaṃ pāpaniścayam rājyaṃ praśādhi dharmeṇa vākyaṃ me yady avekṣase", "category": "Epic, Ramayana", "book": "Ramayana", "position": "Kanda 7, Sarga 054, Verse 019"}
{"quote": "uttaraṃ ca na vaktavyaṃ śūra vākyāntare mama bālena pūrvajasyājñā kartavyā nātra saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 054, Verse 020"}
{"quote": "abhiṣekaṃ ca kākutstha pratīcchasva mayodyatam vasiṣṭhapramukhair viprair vidhimantrapuraskṛtam", "category": "Epic, Ramayana", "book": "Ramayana", "position": "Kanda 7, Sarga 054, Verse 021"}
{"quote": "evam uktas tu rāmeṇa parāṃ vrīḍām upāgataḥ śatrughno vīryasaṃpanno mandaṃ mandam uvāca ha", "category": "Epic, Ramayana", "book": "Ramayana", "position": "Kanda 7, Sarga 055, Verse 001"}
{"quote": "avaśyaṃ karaṇīyaṃ ca śāsanaṃ puruṣarṣabha tava caiva mahābhāga śāsanaṃ duratikramam ayaṃ kāmakaro rājaṃs tavāsmi puruṣarṣabha", "category": "Epic, Ramayana", "book": "Ramayana", "position": "Kanda 7, Sarga 055, Verse 002"}
{"quote": "evam ukte tu śūreṇa śatrughnena mahātmanā uvāca rāmaḥ saṃhṛṣṭo lakṣmaṇaṃ bharataṃ tathā", "category": "Epic, Ramayana", "book": "Ramayana", "position": "Kanda 7, Sarga 055, Verse 003"}
{"quote": "saṃbhārān abhiṣekasya ānayadhvaṃ samāhitāḥ adyaiva puruṣavyāghram abhiṣekṣyāmi durjayam", "category": "Epic, Ramayana", "book": "Ramayana", "position": "Kanda 7, Sarga 055, Verse 004"}
{"quote": "purodhasaṃ ca kākutsthau naigamān ṛtvijas tathā mantriṇaś caiva me sarvān ānayadhvaṃ mamājñayā", "category": "Epic, Ramayana", "book": "Ramayana", "position": "Kanda 7, Sarga 055, Verse 005"}
{"quote": "rājñaḥ śāsanam ājñāya tathākurvan mahārathāḥ abhiṣekasamārambhaṃ puraskṛtya purodhasaṃ praviṣṭā rājabhavanaṃ puraṃdaragṛhopamam", "category": "Epic, Ramayana", "book": "Ramayana", "position": "Kanda 7, Sarga 055, Verse 006"}
{"quote": "tato 'bhiṣeko vavṛdhe śatrughnasya mahātmanaḥ saṃpraharṣakaraḥ śrīmān rāghavasya purasya ca", "category": "Epic, Ramayana", "book": "Ramayana", "position": "Kanda 7, Sarga 055, Verse 007"}
{"quote": "tato 'bhiṣiktaṃ śatrughnam aṅkam āropya rāghavaḥ uvāca madhurāṃ vāṇīṃ tejas tasyābhipūrayan", "category": "Epic, Ramayana", "book": "Ramayana", "position": "Kanda 7, Sarga 055, Verse 008"}
{"quote": "ayaṃ śaras tv amoghas te divyaḥ parapuraṃjayaḥ anena lavaṇaṃ saumya hantāsi raghunandana", "category": "Epic, Ramayana", "book": "Ramayana", "position": "Kanda 7, Sarga 055, Verse 009"}
{"quote": "sṛṣṭaḥ śaro 'yaṃ kākutstha yadā śete mahārṇave svayambhūr ajito devo yaṃ nāpaśyan surāsurāḥ", "category": "Epic, Ramayana", "book": "Ramayana", "position": "Kanda 7, Sarga 055, Verse 010"}
{"quote": "adṛśyaḥ sarvabhūtānāṃ tenāyaṃ hi śarottamaḥ sṛṣṭaḥ krodhābhibhūtena vināśārthaṃ durātmanoḥ madhukaiṭabhayor vīra vighāte vartamānayoḥ", "category": "Epic, Ramayana", "book": "Ramayana", "position": "Kanda 7, Sarga 055, Verse 011"}
{"quote": "sraṣṭukāmena lokāṃs trīṃs tau cānena hatau yudhi anena śaramukhyena tato lokāṃś cakāra saḥ", "category": "Epic, Ramayana", "book": "Ramayana", "position": "Kanda 7, Sarga 055, Verse 012"}
{"quote": "nāyaṃ mayā śaraḥ pūrvaṃ rāvaṇasya vadhārthinā muktaḥ śatrughna bhūtānāṃ mahāṃs trāso bhaved iti", "category": "Epic, Ramayana", "book": "Ramayana", "position": "Kanda 7, Sarga 055, Verse 013"}
{"quote": "yac ca tasya mahac chūlaṃ tryambakeṇa mahātmanā dattaṃ śatruvināśāya madhor āyudham uttamam", "category": "Epic, Ramayana", "book": "Ramayana", "position": "Kanda 7, Sarga 055, Verse 014"}
{"quote": "tat saṃnikṣipya bhavane pūjyamānaṃ punaḥ punaḥ diśaḥ sarvāḥ samālokya prāpnoty āhāram ātmanaḥ", "category": "Epic, Ramayana", "book": "Ramayana", "position": "Kanda 7, Sarga 055, Verse 015"}
{"quote": "yadā tu yuddham ākāṅkṣan kaś cid enaṃ samāhvayet tadā śūlaṃ gṛhītvā tad bhasma rakṣaḥ karoti tam", "category": "Epic, Ramayana", "book": "Ramayana", "position": "Kanda 7, Sarga 055, Verse 016"}
{"quote": "sa tvaṃ puruṣaśārdūla tam āyudhavivarjitam apraviṣṭapuraṃ pūrvaṃ dvāri tiṣṭha dhṛtāyudhaḥ", "category": "Epic, Ramayana", "book": "Ramayana", "position": "Kanda 7, Sarga 055, Verse 017"}
{"quote": "apraviṣṭaṃ ca bhavanaṃ yuddhāya puruṣarṣabha āhvayethā mahābāho tato hantāsi rākṣasaṃ", "category": "Epic, Ramayana", "book": "Ramayana", "position": "Kanda 7, Sarga 055, Verse 018"}
{"quote": "anyathā kriyamāṇe tu avadhyaḥ sa bhaviṣyati yadi tv evaṃ kṛte vīra vināśam upayāsyati", "category": "Epic, Ramayana", "book": "Ramayana", "position": "Kanda 7, Sarga 055, Verse 019"}
{"quote": "etat te sarvam ākhyātaṃ śūlasya ca viparyayam śrīmataḥ śitikaṇṭhasya kṛtyaṃ hi duratikramam", "category": "Epic, Ramayana", "book": "Ramayana", "position": "Kanda 7, Sarga 055, Verse 020"}
{"quote": "evam uktvā tu kākutsthaṃ praśasya ca punaḥ punaḥ punar evāparaṃ vākyam uvāca raghunandanaḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 001"}
{"quote": "imāny aśvasahasrāṇi catvāri puruṣarṣabha rathānāṃ ca sahasre dve gajānāṃ śatam eva ca", "category": "Epic, Ramayana", "book": "Ramayana", "position": "Kanda 7, Sarga 056, Verse 002"}
{"quote": "antarāpaṇavīthyaś ca nānāpaṇyopaśobhitāḥ anugacchantu śatrughna tathaiva naṭanartakāḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 003"}
{"quote": "hiraṇyasya suvarṇasya ayutaṃ puruṣarṣabha gṛhītvā gaccha śatrughna paryāptadhanavāhanaḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 004"}
{"quote": "balaṃ ca subhṛtaṃ vīra hṛṣṭapuṣṭam anuttamam saṃbhāṣya saṃpradānena rañjayasva narottama", "category": "Epic, Ramayana", "book": "Ramayana", "position": "Kanda 7, Sarga 056, Verse 005"}
{"quote": "na hy arthās tatra tiṣṭhanti na dārā na ca bāndhavāḥ suprīto bhṛtyavargas tu yatra tiṣṭhati rāghava", "category": "Epic, Ramayana", "book": "Ramayana", "position": "Kanda 7, Sarga 056, Verse 006"}
{"quote": "ato hṛṣṭajanākīrṇāṃ prasthāpya mahatīṃ camūm eka eva dhanuṣpānis tad gaccha tvaṃ madhor vanam", "category": "Epic, Ramayana", "book": "Ramayana", "position": "Kanda 7, Sarga 056, Verse 007"}
{"quote": "yathā tvāṃ na prajānāti gacchantaṃ yuddhakāṅkṣiṇam lavaṇas tu madhoḥ putras tathā gaccher aśaṅkitaḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 008"}
{"quote": "na tasya mṛtyur anyo 'sti kaś cid dhi puruṣarṣabha darśanaṃ yo 'bhigaccheta sa vadhyo lavaṇena hi", "category": "Epic, Ramayana", "book": "Ramayana", "position": "Kanda 7, Sarga 056, Verse 009"}
{"quote": "sa grīṣme vyapayāte tu varṣarātra upasthite hanyās tvaṃ lavaṇaṃ saumya sa hi kālo 'sya durmateḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 010"}
{"quote": "maharṣīṃs tu puraskṛtya prayāntu tava sainikāḥ yathā grīṣmāvaśeṣeṇa tareyur jāhnavījalam", "category": "Epic, Ramayana", "book": "Ramayana", "position": "Kanda 7, Sarga 056, Verse 011"}
{"quote": "tataḥ sthāpya balaṃ sarvaṃ nadītīre samāhitaḥ agrato dhanuṣā sārdhaṃ gaccha tvaṃ laghuvikrama", "category": "Epic, Ramayana", "book": "Ramayana", "position": "Kanda 7, Sarga 056, Verse 012"}
{"quote": "evam uktas tu rāmeṇa śatrughnas tān mahābalān senāmukhyān samānīya tato vākyam uvāca ha", "category": "Epic, Ramayana", "book": "Ramayana", "position": "Kanda 7, Sarga 056, Verse 013"}
{"quote": "ete vo gaṇitā vāsā yatra yatra nivatsyatha sthātavyaṃ cāvirodhena yathā bādhā na kasya cit", "category": "Epic, Ramayana", "book": "Ramayana", "position": "Kanda 7, Sarga 056, Verse 014"}
{"quote": "tathā tāṃs tu samājñāpya niryāpya ca mahad balam kausalyāṃ ca sumitrāṃ ca kaikeyīṃ cābhyavādayat", "category": "Epic, Ramayana", "book": "Ramayana", "position": "Kanda 7, Sarga 056, Verse 015"}
{"quote": "rāmaṃ pradakṣiṇaṃ kṛtvā śirasābhipraṇamya ca rāṇeṇa cābhyanujñātaḥ śatrughnaḥ śatrutāpanaḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 016"}
{"quote": "lakṣmaṇaṃ bharataṃ caiva praṇipatya kṛtāñjaliḥ purodhasaṃ vasiṣṭhaṃ ca śatrughnaḥ prayatātmavān pradakṣiṇam atho kṛtvā nirjagāma mahābalaḥ", "category": "Epic, Ramayana", "book": "Ramayana", "position": "Kanda 7, Sarga 056, Verse 017"}
{"quote": "prasthāpya tad balaṃ sarvaṃ māsamātroṣitaḥ pathi eka evāśu śatrughno jagāma tvaritas tadā", "category": "Epic, Ramayana", "book": "Ramayana", "position": "Kanda 7, Sarga 057, Verse 001"}
{"quote": "dvirātram antare śūra uṣya rāghavanandanaḥ vālmīker āśramaṃ puṇyam agacchad vāsam uttamam", "category": "Epic, Ramayana", "book": "Ramayana", "position": "Kanda 7, Sarga 057, Verse 002"}
{"quote": "so 'bhivādya mahātmānaṃ vālmīkiṃ munisattamam kṛtāñjalir atho bhūtvā vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 057, Verse 003"}
{"quote": "bhagavan vastum icchāmi guroḥ kṛtyād ihāgataḥ śvaḥ prabhāte gamiṣyāmi pratīcīṃ vāruṇīṃ diśam", "category": "Epic, Ramayana", "book": "Ramayana", "position": "Kanda 7, Sarga 057, Verse 004"}
{"quote": "śatrughnasya vacaḥ śrutvā prahasya munipuṃgavaḥ pratyuvāca mahātmānaṃ svāgataṃ te mahāyaśaḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 005"}
{"quote": "svam āśramam idaṃ saumya rāghavāṇāṃ kulasya ha āsanaṃ pādyam arghyaṃ ca nirviśaṅkaḥ pratīccha me", "category": "Epic, Ramayana", "book": "Ramayana", "position": "Kanda 7, Sarga 057, Verse 006"}
{"quote": "pratigṛhya tataḥ pūjāṃ phalamūlaṃ ca bhojanam bhakṣayām āsa kākutsthas tṛptiṃ ca paramāṃ gataḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 007"}
{"quote": "sa tu bhuktvā mahābāhur maharṣiṃ tam uvāca ha pūrvaṃ yajñavibhūtīyaṃ kasyāśramasamīpataḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 008"}
{"quote": "tasya tadbhāṣitaṃ śrutvā vālmīkir vākyam abravīt śatrughna śṛṇu yasyedaṃ babhūvāyatanaṃ purā", "category": "Epic, Ramayana", "book": "Ramayana", "position": "Kanda 7, Sarga 057, Verse 009"}
{"quote": "yuṣmākaṃ pūrvako rājā sudāsasya mahātmanaḥ putro mitrasaho nāma vīryavān atidhārmikaḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 010"}
{"quote": "sa bāla eva saudāso mṛgayām upacakrame cañcūryamāṇaṃ dadṛśe sa śūro rākṣasadvayam", "category": "Epic, Ramayana", "book": "Ramayana", "position": "Kanda 7, Sarga 057, Verse 011"}
{"quote": "śārdūlarūpiṇau ghorau mṛgān bahusahasraśaḥ bhakṣayāṇāv asaṃtuṣṭau paryāptiṃ ca na jagmatuḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 012"}
{"quote": "sa tu tau rākṣasau dṛṣṭvā nirmṛgaṃ ca vanaṃ kṛtam krodhena mahatāviṣṭo jaghānaikaṃ maheṣuṇā", "category": "Epic, Ramayana", "book": "Ramayana", "position": "Kanda 7, Sarga 057, Verse 013"}
{"quote": "vinipātya tam ekaṃ tu saudāsaḥ puruṣarṣabhaḥ vijvaro vigatāmarṣo hataṃ rakṣo 'bhyavaikṣata", "category": "Epic, Ramayana", "book": "Ramayana", "position": "Kanda 7, Sarga 057, Verse 014"}
{"quote": "nirīkṣamāṇaṃ taṃ dṛṣṭvā sahāyas tasya rakṣasaḥ saṃtāpam akarod ghoraṃ saudāsaṃ cedam abravīt", "category": "Epic, Ramayana", "book": "Ramayana", "position": "Kanda 7, Sarga 057, Verse 015"}
{"quote": "yasmād anaparāddhaṃ tvaṃ sahāyaṃ mama jaghnivān tasmāt tavāpi pāpiṣṭha pradāsyāmi pratikriyām", "category": "Epic, Ramayana", "book": "Ramayana", "position": "Kanda 7, Sarga 057, Verse 016"}
{"quote": "evam uktvā tu taṃ rakṣas tatraivāntaradhīyata kālaparyāyayogena rājā mitrasaho 'bhavat", "category": "Epic, Ramayana", "book": "Ramayana", "position": "Kanda 7, Sarga 057, Verse 017"}
{"quote": "rājāpi yajate yajñaṃ tasyāśramasamīpataḥ aśvamedhaṃ mahāyajñaṃ taṃ vasiṣṭho 'bhyapālayat", "category": "Epic, Ramayana", "book": "Ramayana", "position": "Kanda 7, Sarga 057, Verse 018"}
{"quote": "tatra yajño mahān āsīd bahuvarṣagaṇāyutān samṛddhaḥ parayā lakṣmyā devayajñasamo 'bhavat", "category": "Epic, Ramayana", "book": "Ramayana", "position": "Kanda 7, Sarga 057, Verse 019"}
{"quote": "athāvasāne yajñasya pūrvavairam anusmaran vasiṣṭharūpī rājānam iti hovāca rākṣasaḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 020"}
{"quote": "adya yajñāvasānānte sāmiṣaṃ bhojanaṃ mama dīyatām iti śīghraṃ vai nātra kāryā vicāraṇā", "category": "Epic, Ramayana", "book": "Ramayana", "position": "Kanda 7, Sarga 057, Verse 021"}
{"quote": "tac chrutvā vyāhṛtaṃ vākyaṃ rakṣasā kāmarūpiṇā bhakṣasaṃskārakuśalam uvāca pṛthivīpatiḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 022"}
{"quote": "haviṣyaṃ sāmiṣaṃ svādu yathā bhavati bhojanam tathā kuruṣva śīghraṃ vai parituṣyed yathā guruḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 023"}
{"quote": "śāsanāt pārthivendrasya sūdaḥ saṃbhrāntamānasaḥ sa ca rakṣaḥ punas tatra sūdaveṣam athākarot", "category": "Epic, Ramayana", "book": "Ramayana", "position": "Kanda 7, Sarga 057, Verse 024"}
{"quote": "sa mānuṣam atho māṃsaṃ pārthivāya nyavedayat idaṃ svāduhaviṣyaṃ ca sāmiṣaṃ cānnam āhṛtam", "category": "Epic, Ramayana", "book": "Ramayana", "position": "Kanda 7, Sarga 057, Verse 025"}
{"quote": "sa bhojanaṃ vasiṣṭhāya patnyā sārdham upāharat madayantyā naravyāghra sāmiṣaṃ rakṣasā hṛtam", "category": "Epic, Ramayana", "book": "Ramayana", "position": "Kanda 7, Sarga 057, Verse 026"}
{"quote": "jñātvā tadāmiṣaṃ vipro mānuṣaṃ bhojanāhṛtam krodhena mahatāviṣṭo vyāhartum upacakrame", "category": "Epic, Ramayana", "book": "Ramayana", "position": "Kanda 7, Sarga 057, Verse 027"}
{"quote": "yasmāt tvaṃ bhojanaṃ rājan mamaitad dātum icchasi tasmād bhojanam etat te bhaviṣyati na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 057, Verse 028"}
{"quote": "sa rājā saha patnyā vai praṇipatya muhur muhuḥ punar vasiṣṭhaṃ provāca yad uktaṃ brahmarūpiṇā", "category": "Epic, Ramayana", "book": "Ramayana", "position": "Kanda 7, Sarga 057, Verse 029"}
{"quote": "tac chrutā pārthivendrasya rakṣasā vikṛtaṃ ca tat punaḥ provāca rājānaṃ vasiṣṭhaḥ puruṣarṣabham", "category": "Epic, Ramayana", "book": "Ramayana", "position": "Kanda 7, Sarga 057, Verse 030"}
{"quote": "mayā roṣaparītena yad idaṃ vyāhṛtaṃ vacaḥ naitac chakyaṃ vṛthā kartuṃ pradāsyāmi ca te varam", "category": "Epic, Ramayana", "book": "Ramayana", "position": "Kanda 7, Sarga 057, Verse 031"}
{"quote": "kālo dvādaśa varṣāṇi śāpasyāsya bhaviṣyati matprasādāc ca rājendra atītaṃ na smariṣyasi", "category": "Epic, Ramayana", "book": "Ramayana", "position": "Kanda 7, Sarga 057, Verse 032"}
{"quote": "evaṃ sa rājā taṃ śāpam upabhujyārimardanaḥ pratilebhe punā rājyaṃ prajāś caivānvapālayat", "category": "Epic, Ramayana", "book": "Ramayana", "position": "Kanda 7, Sarga 057, Verse 033"}
{"quote": "tasya kalmāṣapādasya yajñasyāyatanaṃ śubham āśramasya samīpe 'smin yasmin pṛcchasi rāghava", "category": "Epic, Ramayana", "book": "Ramayana", "position": "Kanda 7, Sarga 057, Verse 034"}
{"quote": "tasya tāṃ pārthivendrasya kathāṃ śrutvā sudāruṇām viveśa parṇaśālāyāṃ maharṣim abhivādya ca", "category": "Epic, Ramayana", "book": "Ramayana", "position": "Kanda 7, Sarga 057, Verse 035"}
{"quote": "yām eva rātriṃ śatrughna parṇaśālāṃ samāviśat tām eva rātriṃ sītāpi prasūtā dārakadvayam", "category": "Epic, Ramayana", "book": "Ramayana", "position": "Kanda 7, Sarga 058, Verse 001"}
{"quote": "tato 'rdharātrasamaye bālakā munidārakāḥ vālmīkeḥ priyam ācakhyuḥ sītāyāḥ prasavaṃ śubham tasya rakṣāṃ mahātejaḥ kuru bhūtavināśinīm", "category": "Epic, Ramayana", "book": "Ramayana", "position": "Kanda 7, Sarga 058, Verse 002"}
{"quote": "teṣāṃ tad vacanaṃ śrutvā munir harṣam upāgamat bhūtaghnīṃ cākarot tābhyāṃ rakṣāṃ rakṣovināśinīm", "category": "Epic, Ramayana", "book": "Ramayana", "position": "Kanda 7, Sarga 058, Verse 003"}
{"quote": "kuśamuṣṭim upādāya lavaṃ caiva tu sa dvijaḥ vālmīkiḥ pradadau tābhyāṃ rakṣāṃ bhūtavināśinīm", "category": "Epic, Ramayana", "book": "Ramayana", "position": "Kanda 7, Sarga 058, Verse 004"}
{"quote": "yas tayoḥ pūrvajo jātaḥ sa kuśair mantrasaṃskṛtaiḥ nirmārjanīyas tu bhavet kuśa ity asya nāmataḥ", "category": "Epic, Ramayana", "book": "Ramayana", "position": "Kanda 7, Sarga 058, Verse 005"}
{"quote": "yaś cāparo bhavet tābhyāṃ lavena susamāhitaḥ nirmārjanīyo vṛddhābhir lavaś ceti sa nāmataḥ", "category": "Epic, Ramayana", "book": "Ramayana", "position": "Kanda 7, Sarga 058, Verse 006"}
{"quote": "evaṃ kuśalavau nāmnā tāv ubhau yamajātakau matkṛtabhyāṃ ca nāmabhyāṃ khyātiyuktau bhaviṣyataḥ", "category": "Epic, Ramayana", "book": "Ramayana", "position": "Kanda 7, Sarga 058, Verse 007"}
{"quote": "te rakṣāṃ jagṛhus tāṃ ca munihastāt samāhitāḥ akurvaṃś ca tato rakṣāṃ tayor vigatakalmaṣāḥ", "category": "Epic, Ramayana", "book": "Ramayana", "position": "Kanda 7, Sarga 058, Verse 008"}
{"quote": "tathā tāṃ kriyamāṇāṃ tu rakṣāṃ gotraṃ ca nāma ca saṃkīrtanaṃ ca rāmasya sītāyāḥ prasavau śubhau", "category": "Epic, Ramayana", "book": "Ramayana", "position": "Kanda 7, Sarga 058, Verse 009"}
{"quote": "ardharātre tu śatrughnaḥ śuśrāva sumahat priyam parṇaśālāṃ gato rātrau diṣṭyā diṣṭyeti cābravīt", "category": "Epic, Ramayana", "book": "Ramayana", "position": "Kanda 7, Sarga 058, Verse 010"}
{"quote": "tatha tasya prahṛṣṭasya śatrughnasya mahātmanaḥ vyatītā vārṣikī rātriḥ śrāvaṇī laghuvikramā", "category": "Epic, Ramayana", "book": "Ramayana", "position": "Kanda 7, Sarga 058, Verse 011"}
{"quote": "prabhāte tu mahāvīryaḥ kṛtvā paurvāhṇikaṃ kramam muniṃ prāñjalir āmantrya prāyāt paścānmukhaḥ punaḥ", "category": "Epic, Ramayana", "book": "Ramayana", "position": "Kanda 7, Sarga 058, Verse 012"}
{"quote": "sa gatvā yamunātīraṃ saptarātroṣitaḥ pathi ṛṣīṇāṃ puṇyakīrtīnām āśrame vāsam abhyayāt", "category": "Epic, Ramayana", "book": "Ramayana", "position": "Kanda 7, Sarga 058, Verse 013"}
{"quote": "sa tatra munibhiḥ sārdhaṃ bhārgavapramukhair nṛpaḥ kathābhir bahurūpābhir vāsaṃ cakre mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 058, Verse 014"}
{"quote": "atha rātryāṃ pravṛttāyāṃ śatrughno bhṛgunandanam papraccha cyavanaṃ vipraṃ lavaṇasya balābalam", "category": "Epic, Ramayana", "book": "Ramayana", "position": "Kanda 7, Sarga 059, Verse 001"}
{"quote": "śūlasya ca balaṃ brahman ke ca pūrvaṃ nipātitāḥ anena śūlamukhena dvandvayuddham upāgatāḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 002"}
{"quote": "tasya tadbhāṣitaṃ śrutvā śatrughnasya mahātmanaḥ pratyuvāca mahātejāś cyavano raghunandanam", "category": "Epic, Ramayana", "book": "Ramayana", "position": "Kanda 7, Sarga 059, Verse 003"}
{"quote": "asaṃkhyeyāni karmāṇi yāny asya puruṣarṣabha ikṣvākuvaṃśaprabhave yad vṛttaṃ tac chṛṇuṣva me", "category": "Epic, Ramayana", "book": "Ramayana", "position": "Kanda 7, Sarga 059, Verse 004"}
{"quote": "ayodhyāyāṃ purā rājā yuvanāśvasuto balī māndhātā iti vikhyātas triṣu lokeṣu vīryavān", "category": "Epic, Ramayana", "book": "Ramayana", "position": "Kanda 7, Sarga 059, Verse 005"}
{"quote": "sa kṛtvā pṛthivīṃ kṛtsnāṃ śāsane pṛthivīpatiḥ suralokam atho jetum udyogam akaron nṛpaḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 006"}
{"quote": "indrasya tu bhayaṃ tīvraṃ surāṇāṃ ca mahātmanām māndhātari kṛtodyoge devalokajigīṣayā", "category": "Epic, Ramayana", "book": "Ramayana", "position": "Kanda 7, Sarga 059, Verse 007"}
{"quote": "ardhāsanena śakrasya rājyārdhena ca pārthivaḥ vandyamānaḥ suragaṇaiḥ pratijñām adhyarohata", "category": "Epic, Ramayana", "book": "Ramayana", "position": "Kanda 7, Sarga 059, Verse 008"}
{"quote": "tasya pāpam abhiprāyaṃ viditvā pākaśāsanaḥ sāntvapūrvam idaṃ vākyam uvāca yuvanāśvajam", "category": "Epic, Ramayana", "book": "Ramayana", "position": "Kanda 7, Sarga 059, Verse 009"}
{"quote": "rājā tvaṃ mānuṣe loke na tāvat puruṣarṣabha akṛtvā pṛthivīṃ vaśyāṃ devarājyam ihecchasi", "category": "Epic, Ramayana", "book": "Ramayana", "position": "Kanda 7, Sarga 059, Verse 010"}
{"quote": "yadi vīra samagrā te medinī nikhilā vaśe devarājyaṃ kuruṣveha sabhṛtyabalavāhanaḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 011"}
{"quote": "indram evaṃ bruvāṇaṃ tu māndhātā vākyam abravīt kva me śakra pratihataṃ śāsanaṃ pṛthivītale", "category": "Epic, Ramayana", "book": "Ramayana", "position": "Kanda 7, Sarga 059, Verse 012"}
{"quote": "tam uvāca sahasrākṣo lavaṇo nāma rākṣasaḥ madhuputro madhuvane nājñāṃ te kurute 'nagha", "category": "Epic, Ramayana", "book": "Ramayana", "position": "Kanda 7, Sarga 059, Verse 013"}
{"quote": "tac chrutvā vipriyaṃ ghoraṃ sahasrākṣeṇa bhāṣitam vrīḍito 'vāṅmukho rājā vyāhartuṃ na śaśāka ha", "category": "Epic, Ramayana", "book": "Ramayana", "position": "Kanda 7, Sarga 059, Verse 014"}
{"quote": "āmantrya tu sahasrākṣaṃ hriyā kiṃ cid avāṅmukhaḥ punar evāgamac chrīmān imaṃ lokaṃ nareśvaraḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 015"}
{"quote": "sa kṛtvā hṛdaye 'marṣaṃ sabhṛtyabalavāhanaḥ ājagāma madhoḥ putraṃ vaśe kartum aninditaḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 016"}
{"quote": "sa kāṅkṣamāṇo lavaṇaṃ yuddhāya puruṣarṣabhaḥ dūtaṃ saṃpreṣayām āsa sakāśaṃ lavaṇasya saḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 017"}
{"quote": "sa gatvā vipriyāṇy āha bahūni madhunaḥ sutam vadantam evaṃ taṃ dūtaṃ bhakṣayām āsa rākṣasaḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 018"}
{"quote": "cirāyamāṇe dūte tu rājā krodhasamanvitaḥ ardayām āsa tad rakṣaḥ śaravṛṣṭyā samantataḥ", "category": "Epic, Ramayana", "book": "Ramayana", "position": "Kanda 7, Sarga 059, Verse 019"}
{"quote": "tataḥ prahasya lavaṇaḥ śūlaṃ jagrāha pāṇinā vadhāya sānubandhasya mumocāyudham uttamam", "category": "Epic, Ramayana", "book": "Ramayana", "position": "Kanda 7, Sarga 059, Verse 020"}
{"quote": "tac chūlaṃ dīpyamānaṃ tu sabhṛtyabalavāhanam bhasmīkṛtya nṛpaṃ bhūyo lavaṇasyāgamat karam", "category": "Epic, Ramayana", "book": "Ramayana", "position": "Kanda 7, Sarga 059, Verse 021"}
{"quote": "evaṃ sa rājā sumahān hataḥ sabalavāhanaḥ śūlasya ca balaṃ vīra aprameyam anuttamam", "category": "Epic, Ramayana", "book": "Ramayana", "position": "Kanda 7, Sarga 059, Verse 022"}
{"quote": "śvaḥ prabhāte tu lavaṇaṃ vadhiṣyasi na saṃśayaḥ agṛhītāyudhaṃ kṣipraṃ dhruvo hi vijayas tava", "category": "Epic, Ramayana", "book": "Ramayana", "position": "Kanda 7, Sarga 059, Verse 023"}
{"quote": "kathāṃ kathayatāṃ teṣāṃ jayaṃ cākāṅkṣatāṃ śubham vyatītā rajanī śīghraṃ śatrughnasya mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 060, Verse 001"}
{"quote": "tataḥ prabhāte vimale tasmin kāle sa rākṣasaḥ nirgatas tu purād vīro bhakṣāhārapracoditaḥ", "category": "Epic, Ramayana", "book": "Ramayana", "position": "Kanda 7, Sarga 060, Verse 002"}
{"quote": "etasminn antare śūraḥ śatrughno yamunāṃ nadīm tīrtvā madhupuradvāri dhanuṣpāṇir atiṣṭhata", "category": "Epic, Ramayana", "book": "Ramayana", "position": "Kanda 7, Sarga 060, Verse 003"}
{"quote": "tato 'rdhadivase prāpte krūrakarmā sa rākṣasaḥ āgacchad bahusahasraṃ prāṇinām udvahan bharam", "category": "Epic, Ramayana", "book": "Ramayana", "position": "Kanda 7, Sarga 060, Verse 004"}
{"quote": "tato dadarśa śatrughnaṃ sthitaṃ dvāri dhṛtāyudham tam uvāca tato rakṣaḥ kim anena kariṣyasi", "category": "Epic, Ramayana", "book": "Ramayana", "position": "Kanda 7, Sarga 060, Verse 005"}
{"quote": "īdṛśānāṃ sahasrāṇi sāyudhānāṃ narādhama bhakṣitāni mayā roṣāt kālam ākāṅkṣase nu kim", "category": "Epic, Ramayana", "book": "Ramayana", "position": "Kanda 7, Sarga 060, Verse 006"}
{"quote": "āhāraś cāpy asaṃpūrṇo mamāyaṃ puruṣādhama svayaṃ praviṣṭo nu mukhaṃ katham āsādya durmate", "category": "Epic, Ramayana", "book": "Ramayana", "position": "Kanda 7, Sarga 060, Verse 007"}
{"quote": "tasyaivaṃ bhāṣamāṇasya hasataś ca muhur muhuḥ śatrughno vīryasaṃpanno roṣād aśrūṇy avartayat", "category": "Epic, Ramayana", "book": "Ramayana", "position": "Kanda 7, Sarga 060, Verse 008"}
{"quote": "tasya roṣābhibhūtasya śatrughnasya mahātmanaḥ tejomayā marīcyas tu sarvagātrair viniṣpatan", "category": "Epic, Ramayana", "book": "Ramayana", "position": "Kanda 7, Sarga 060, Verse 009"}
{"quote": "uvāca ca susaṃkruddhaḥ śatrughnas taṃ niśācaram yoddhum icchāmi durbuddhe dvandvayuddhaṃ tvayā saha", "category": "Epic, Ramayana", "book": "Ramayana", "position": "Kanda 7, Sarga 060, Verse 010"}
{"quote": "putro daśarathasyāhaṃ bhrātā rāmasya dhīmataḥ śatrughno nāma śatrughno vadhākāṅkṣī tavāgataḥ", "category": "Epic, Ramayana", "book": "Ramayana", "position": "Kanda 7, Sarga 060, Verse 011"}
{"quote": "tasya me yuddhakāmasya dvandvayuddhaṃ pradīyatām śatrus tvaṃ sarvajīvānāṃ na me jīvan gamiṣyasi", "category": "Epic, Ramayana", "book": "Ramayana", "position": "Kanda 7, Sarga 060, Verse 012"}
{"quote": "tasmiṃs tathā bruvāṇe tu rākṣasaḥ prahasann iva pratyuvāca naraśreṣṭhaṃ diṣṭyā prāpto 'si durmate", "category": "Epic, Ramayana", "book": "Ramayana", "position": "Kanda 7, Sarga 060, Verse 013"}
{"quote": "mama mātṛṣvasur bhrātā rāvaṇo nāma rākṣasaḥ hato rāmeṇa durbuddhe strīhetoḥ puruṣādhama", "category": "Epic, Ramayana", "book": "Ramayana", "position": "Kanda 7, Sarga 060, Verse 014"}
{"quote": "tac ca sarvaṃ mayā kṣāntaṃ rāvaṇasya kulakṣayam avajñāṃ purataḥ kṛtvā mayā yūyaṃ viśeṣataḥ", "category": "Epic, Ramayana", "book": "Ramayana", "position": "Kanda 7, Sarga 060, Verse 015"}
{"quote": "na hatāś ca hi me sarve paribhūtās tṛṇaṃ yathā bhūtāś caiva bhaviṣyāś ca yūyaṃ ca puruṣādhamāḥ", "category": "Epic, Ramayana", "book": "Ramayana", "position": "Kanda 7, Sarga 060, Verse 016"}
{"quote": "tasya te yuddhakāmasya yuddhaṃ dāsyāmi durmate īpsitaṃ yādṛśaṃ tubhyaṃ sajjaye yāvad āyudham", "category": "Epic, Ramayana", "book": "Ramayana", "position": "Kanda 7, Sarga 060, Verse 017"}
{"quote": "tam uvācātha śatrughnaḥ kva me jīvan gamiṣyasi durbalo 'py āgataḥ śatrur na moktavyaḥ kṛtātmanā", "category": "Epic, Ramayana", "book": "Ramayana", "position": "Kanda 7, Sarga 060, Verse 018"}
{"quote": "yo hi viklavayā buddhyā prasaraṃ śatrave dadau sa hato mandabuddhitvād yathā kāpuruṣas tathā", "category": "Epic, Ramayana", "book": "Ramayana", "position": "Kanda 7, Sarga 060, Verse 019"}
{"quote": "tac chrutvā bhāṣitaṃ tasya śatrughnasya mahātmanaḥ krodham āhārayat tīvraṃ tiṣṭha tiṣṭheti cābravīt", "category": "Epic, Ramayana", "book": "Ramayana", "position": "Kanda 7, Sarga 061, Verse 001"}
{"quote": "pāṇau pāṇiṃ viniṣpiṣya dantān kaṭakaṭāyya ca lavaṇo raghuśārdūlam āhvayām āsa cāsakṛt", "category": "Epic, Ramayana", "book": "Ramayana", "position": "Kanda 7, Sarga 061, Verse 002"}
{"quote": "taṃ bruvāṇaṃ tathā vākyaṃ lavaṇaṃ ghoravikramam śatrughno deva śatrughna idaṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 061, Verse 003"}
{"quote": "śatrughno na tadā jāto yadānye nirjitās tvayā tad adya bāṇābhihato vraja taṃ yamasādanam", "category": "Epic, Ramayana", "book": "Ramayana", "position": "Kanda 7, Sarga 061, Verse 004"}
{"quote": "ṛṣayo 'py adya pāpātman mayā tvāṃ nihataṃ raṇe paśyantu viprā vidvāṃsas tridaśā iva rāvaṇam", "category": "Epic, Ramayana", "book": "Ramayana", "position": "Kanda 7, Sarga 061, Verse 005"}
{"quote": "tvayi madbāṇanirdagdhe patite 'dya niśācara puraṃ janapadaṃ cāpi kṣemam etad bhaviṣyati", "category": "Epic, Ramayana", "book": "Ramayana", "position": "Kanda 7, Sarga 061, Verse 006"}
{"quote": "adya madbāhuniṣkrāntaḥ śaro vajranibhānanaḥ pravekṣyate te hṛdayaṃ padmam aṃśur ivārkajaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 007"}
{"quote": "evam ukto mahāvṛkṣaṃ lavaṇaḥ krodhamūrchitaḥ śatrughnorasi cikṣepa taṃ śūraḥ śatadhācchinat", "category": "Epic, Ramayana", "book": "Ramayana", "position": "Kanda 7, Sarga 061, Verse 008"}
{"quote": "tad dṛṣṭvā viphalaṃ karma rākṣasaḥ punar eva tu pādapān subahūn gṛhya śatrughne vyasṛjad balī", "category": "Epic, Ramayana", "book": "Ramayana", "position": "Kanda 7, Sarga 061, Verse 009"}
{"quote": "śatrughnaś cāpi tejasvī vṛkṣān āpatato bahūn tribhiś caturbhir ekaikaṃ ciccheda nataparvabhiḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 010"}
{"quote": "tato bāṇamayaṃ varṣaṃ vyasṛjad rākṣasor asi śatrughno vīryasaṃpanno vivyathe na ca rākṣasaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 011"}
{"quote": "tataḥ prahasya lavaṇo vṛkṣam utpāṭya līlayā śirasy abhyahanac chūraṃ srastāṅgaḥ sa mumoha vai", "category": "Epic, Ramayana", "book": "Ramayana", "position": "Kanda 7, Sarga 061, Verse 012"}
{"quote": "tasmin nipatite vīre hāhākāro mahān abhūt ṛṣīṇāṃ deva saṃghānāṃ gandharvāpsarasām api", "category": "Epic, Ramayana", "book": "Ramayana", "position": "Kanda 7, Sarga 061, Verse 013"}
{"quote": "tam avajñāya tu hataṃ śatrughnaṃ bhuvi pātitam rakṣo labdhāntaram api na viveśa svam ālayam", "category": "Epic, Ramayana", "book": "Ramayana", "position": "Kanda 7, Sarga 061, Verse 014"}
{"quote": "nāpi śūlaṃ prajagrāha taṃ dṛṣṭvā bhuvi pātitam tato hata iti jñātvā tān bhakṣān samudāvahat", "category": "Epic, Ramayana", "book": "Ramayana", "position": "Kanda 7, Sarga 061, Verse 015"}
{"quote": "muhūrtāl labdhasaṃjñas tu punas tasthau dhṛtāyudhaḥ śatrughno rākṣasadvāri ṛṣibhiḥ saṃprapūjitaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 016"}
{"quote": "tato divyam amoghaṃ taṃ jagrāha śaram uttamam jvalantaṃ tejasā ghoraṃ pūrayantaṃ diśo daśa", "category": "Epic, Ramayana", "book": "Ramayana", "position": "Kanda 7, Sarga 061, Verse 017"}
{"quote": "vajrānanaṃ vajravegaṃ merumandara gauravam nataṃ parvasu sarveṣu saṃyugeṣv aparājitam", "category": "Epic, Ramayana", "book": "Ramayana", "position": "Kanda 7, Sarga 061, Verse 018"}
{"quote": "asṛkcandanadigdhāṅgaṃ cārupatraṃ patatriṇam dānavendrācalendrāṇām asurāṇāṃ ca dāruṇam", "category": "Epic, Ramayana", "book": "Ramayana", "position": "Kanda 7, Sarga 061, Verse 019"}
{"quote": "taṃ dīptam iva kālāgniṃ yugānte samupasthite dṛṣṭvā sarvāṇi bhūtāni paritrāsam upāgaman", "category": "Epic, Ramayana", "book": "Ramayana", "position": "Kanda 7, Sarga 061, Verse 020"}
{"quote": "sadevāsuragandharvaṃ samuniṃ sāpsarogaṇam jagad dhi sarvam asvasthaṃ pitāmaham upasthitam", "category": "Epic, Ramayana", "book": "Ramayana", "position": "Kanda 7, Sarga 061, Verse 021"}
{"quote": "ūcuś ca devadeveśaṃ varadaṃ prapitāmaham kaccil lokakṣayo deva prāpto vā yugasaṃkayaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 022"}
{"quote": "nedṛśaṃ dṛṣṭapūrvaṃ na śrutaṃ vā prapitāmaha devānāṃ bhayasaṃmoho lokānāṃ saṃkṣayaḥ prabho", "category": "Epic, Ramayana", "book": "Ramayana", "position": "Kanda 7, Sarga 061, Verse 023"}
{"quote": "teṣāṃ tad vacanaṃ śrutvā brahmā lokapitāmanaḥ bhayakāraṇam ācaṣṭe devānām abhayaṃkaraḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 024"}
{"quote": "vadhāya lavaṇasyājau śaraḥ śatrughnadhāritaḥ tejasā yasya sarve sma saṃmūḍhāḥ surasattamāḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 025"}
{"quote": "eṣo hi pūrvaṃ devasya lokakartuḥ sanātanaḥ śaras tejomayo vatsā yena vai bhayam āgatam", "category": "Epic, Ramayana", "book": "Ramayana", "position": "Kanda 7, Sarga 061, Verse 026"}
{"quote": "eṣa vai kaiṭabhasyārthe madhunaś ca mahāśaraḥ sṛṣṭo mahātmanā tena vadhārthaṃ daityayos tayoḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 027"}
{"quote": "evam etaṃ prajānīdhvaṃ viṣṇos tejomayaṃ śaram eṣā caiva tanuḥ pūrvā viṣṇos tasya mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 028"}
{"quote": "ito gacchatā paśyadhvaṃ vadhyamānaṃ mahātmanā rāmānujena vīreṇa lavaṇaṃ rākṣasottamam", "category": "Epic, Ramayana", "book": "Ramayana", "position": "Kanda 7, Sarga 061, Verse 029"}
{"quote": "tasya te devadevasya niśamya madhurāṃ giram ājagmur yatra yudhyete śatrughnalavaṇāv ubhau", "category": "Epic, Ramayana", "book": "Ramayana", "position": "Kanda 7, Sarga 061, Verse 030"}
{"quote": "taṃ śaraṃ divyasaṃkāśaṃ śatrughnakaradhāritam dadṛśuḥ sarvabhūtāni yugāntāgnim ivotthitam", "category": "Epic, Ramayana", "book": "Ramayana", "position": "Kanda 7, Sarga 061, Verse 031"}
{"quote": "ākāśam āvṛtaṃ dṛṣṭvā devair hi raghunandanaḥ siṃhanādaṃ muhuḥ kṛtvā dadarśa lavaṇaṃ punaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 032"}
{"quote": "āhūtaś ca tatas tena śatrughnena mahātmanā lavaṇaḥ krodhasaṃyukto yuddhāya samupasthitaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 033"}
{"quote": "ākarṇāt sa vikṛṣyātha tad dhanur dhanvināṃ varaḥ sa mumoca mahābāṇaṃ lavaṇasya mahorasi uras tasya vidāryāśu praviveśa rasātalam", "category": "Epic, Ramayana", "book": "Ramayana", "position": "Kanda 7, Sarga 061, Verse 034"}
{"quote": "gatvā rasātalaṃ divyaṃ śaro vibudhapūjitaḥ punar evāgamat tūrṇam ikṣvākukulanandanam", "category": "Epic, Ramayana", "book": "Ramayana", "position": "Kanda 7, Sarga 061, Verse 035"}
{"quote": "śatrughnaśaranirbhinno lavaṇaḥ sa niśācaraḥ papāta sahasā bhūmau vajrāhata ivācalaḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 036"}
{"quote": "tac ca divyaṃ mahac chūlaṃ hate lavaṇarākṣase paśyatāṃ sarvabhūtānāṃ rudrasya vaśam anvagāt", "category": "Epic, Ramayana", "book": "Ramayana", "position": "Kanda 7, Sarga 061, Verse 037"}
{"quote": "ekeṣupātena bhayaṃ nihatya lokatrayasyāsya raghupravīraḥ vinirbabhāv udyatacāpabāṇas tamaḥ praṇudyeva sahasraraśmiḥ", "category": "Epic, Ramayana", "book": "Ramayana", "position": "Kanda 7, Sarga 061, Verse 038"}
{"quote": "hate tu lavaṇe devāḥ sendrāḥ sāgnipurogamāḥ ūcuḥ sumadhurāṃ vāṇīṃ śatrughnāṃ śatrutāpanam", "category": "Epic, Ramayana", "book": "Ramayana", "position": "Kanda 7, Sarga 062, Verse 001"}
{"quote": "diṣṭyā te vijayo vatsa diṣṭya lavaṇarākṣasaḥ hataḥ puruṣaśārdūlavaraṃ varaya rāghava", "category": "Epic, Ramayana", "book": "Ramayana", "position": "Kanda 7, Sarga 062, Verse 002"}
{"quote": "varadāḥ sma mahābāho sarva eva samāgatāḥ vijayākāṅkṣiṇas tubhyam amoghaṃ darśanaṃ hi naḥ", "category": "Epic, Ramayana", "book": "Ramayana", "position": "Kanda 7, Sarga 062, Verse 003"}
{"quote": "devānāṃ bhāṣitaṃ śrutvā śūro mūrdhni kṛtāñjaliḥ pratyuvāca mahābāhuḥ śatrughnaḥ prayatātmavān", "category": "Epic, Ramayana", "book": "Ramayana", "position": "Kanda 7, Sarga 062, Verse 004"}
{"quote": "imāṃ madhupurīṃ ramyāṃ madhurāṃ deva nirmitām niveśaṃ prapnuyāṃ śīghram eṣa me 'stu varo mataḥ", "category": "Epic, Ramayana", "book": "Ramayana", "position": "Kanda 7, Sarga 062, Verse 005"}
{"quote": "taṃ devāḥ prītamanaso bāḍham ity eva rāghavam bhaviṣyati purī ramyā śūrasenā na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 062, Verse 006"}
{"quote": "te tathoktvā mahātmāno divam āruruhus tadā śatrughno 'pi mahātejās tāṃ senāṃ samupānayat", "category": "Epic, Ramayana", "book": "Ramayana", "position": "Kanda 7, Sarga 062, Verse 007"}
{"quote": "sā sena śīghram āgacchac chrutvā śatrughnaśāsanam niveśanaṃ ca śatrughnaḥ śāsanena samārabhat", "category": "Epic, Ramayana", "book": "Ramayana", "position": "Kanda 7, Sarga 062, Verse 008"}
{"quote": "sā purī divyasaṃkāśā varṣe dvādaśame śubhā niviṣṭā śūrasenānāṃ viṣayaś cākutobhayaḥ", "category": "Epic, Ramayana", "book": "Ramayana", "position": "Kanda 7, Sarga 062, Verse 009"}
{"quote": "kṣetrāṇi sasya yuktāni kāle varṣati vāsavaḥ arogā vīrapuruṣā śatrughnabhujapālitā", "category": "Epic, Ramayana", "book": "Ramayana", "position": "Kanda 7, Sarga 062, Verse 010"}
{"quote": "ardhacandrapratīkāśā yamunātīraśobhitā śobhitā gṛhamukhyaiś ca śobhitā catvarāpaṇaiḥ", "category": "Epic, Ramayana", "book": "Ramayana", "position": "Kanda 7, Sarga 062, Verse 011"}
{"quote": "yac ca tena mahac chūnyaṃ lavaṇena kṛtaṃ purā śobhayām āsa tad vīro nānāpaṇyasamṛddhibhiḥ", "category": "Epic, Ramayana", "book": "Ramayana", "position": "Kanda 7, Sarga 062, Verse 012"}
{"quote": "tāṃ samṛddhāṃ samṛddhārthaḥ śatrughno bharatānujaḥ nirīkṣya paramaprītaḥ paraṃ harṣam upāgamat", "category": "Epic, Ramayana", "book": "Ramayana", "position": "Kanda 7, Sarga 062, Verse 013"}
{"quote": "tasya buddhiḥ samutpannā niveśya madhurāṃ purīm rāmapādau nirīkṣeyaṃ varṣe dvādaśame śubhe", "category": "Epic, Ramayana", "book": "Ramayana", "position": "Kanda 7, Sarga 062, Verse 014"}
{"quote": "tato dvādaśame varṣe śatrughno rāmapālitām ayodhyāṃ cakame gantum alpabhṛtyabalānugaḥ", "category": "Epic, Ramayana", "book": "Ramayana", "position": "Kanda 7, Sarga 063, Verse 001"}
{"quote": "mantriṇo balamukhyāṃś ca nivartya ca purodhasaṃ jagāma rathamukhyena hayayuktena bhāsvatā", "category": "Epic, Ramayana", "book": "Ramayana", "position": "Kanda 7, Sarga 063, Verse 002"}
{"quote": "sa gatvā gaṇitān vāsān saptāṣṭau raghunandanaḥ ayodhyām agamat tūrṇaṃ rāghavotsukadarśanaḥ", "category": "Epic, Ramayana", "book": "Ramayana", "position": "Kanda 7, Sarga 063, Verse 003"}
{"quote": "sa praviśya purīṃ ramyāṃ śrīmān ikṣvākunandanaḥ praviveśa mahābāhur yatra rāmo mahādyutiḥ", "category": "Epic, Ramayana", "book": "Ramayana", "position": "Kanda 7, Sarga 063, Verse 004"}
{"quote": "so 'bhivādya mahātmānaṃ jvalantam iva tejasā uvāca prāñjalir bhūtvā rāmaṃ satyaparākramam", "category": "Epic, Ramayana", "book": "Ramayana", "position": "Kanda 7, Sarga 063, Verse 005"}
{"quote": "yad ājñaptaṃ mahārāja sarvaṃ tat kṛtavān aham hataḥ sa lavaṇaḥ pāpaḥ purī sā ca niveśitā", "category": "Epic, Ramayana", "book": "Ramayana", "position": "Kanda 7, Sarga 063, Verse 006"}
{"quote": "dvādaśaṃ ca gataṃ varṣaṃ tvāṃ vinā raghunandana notsaheyam ahaṃ vastuṃ tvayā virahito nṛpa", "category": "Epic, Ramayana", "book": "Ramayana", "position": "Kanda 7, Sarga 063, Verse 007"}
{"quote": "sa me prasādaṃ kākutstha kuruṣvāmitavikrama mātṛhīno yathā vatsas tvāṃ vinā pravasāmy aham", "category": "Epic, Ramayana", "book": "Ramayana", "position": "Kanda 7, Sarga 063, Verse 008"}
{"quote": "evaṃ bruvāṇaṃ śatrughnaṃ pariṣvajyedam abravīt mā viṣādaṃ kṛthā vīra naitat kṣatriya ceṣṭitam", "category": "Epic, Ramayana", "book": "Ramayana", "position": "Kanda 7, Sarga 063, Verse 009"}
{"quote": "nāvasīdanti rājāno vipravāseṣu rāghava prajāś ca paripālyā hi kṣatradharmeṇa rāghava", "category": "Epic, Ramayana", "book": "Ramayana", "position": "Kanda 7, Sarga 063, Verse 010"}
{"quote": "kāle kāle ca māṃ vīra ayodhyām avalokitum āgaccha tvaṃ naraśreṣṭha gantāsi ca puraṃ tava", "category": "Epic, Ramayana", "book": "Ramayana", "position": "Kanda 7, Sarga 063, Verse 011"}
{"quote": "mamāpi tvaṃ sudayitaḥ prāṇair api na saṃśayaḥ avaśyaṃ karaṇīyaṃ ca rājyasya paripālanam", "category": "Epic, Ramayana", "book": "Ramayana", "position": "Kanda 7, Sarga 063, Verse 012"}
{"quote": "tasmāt tvaṃ vasa kākutstha pañcarātraṃ mayā saha ūrdhvaṃ gantāsi madhurāṃ sabhṛtyabalavāhanaḥ", "category": "Epic, Ramayana", "book": "Ramayana", "position": "Kanda 7, Sarga 063, Verse 013"}
{"quote": "rāmasyaitad vacaḥ śrutvā dharmayuktaṃ mano'nugam śatrughno dīnayā vācā bāḍham ity eva cābravīt", "category": "Epic, Ramayana", "book": "Ramayana", "position": "Kanda 7, Sarga 063, Verse 014"}
{"quote": "sa pañcarātraṃ kākutstho rāghavasya yathājñayā uṣya tatra maheṣvāso gamanāyopacakrame", "category": "Epic, Ramayana", "book": "Ramayana", "position": "Kanda 7, Sarga 063, Verse 015"}
{"quote": "āmantrya tu mahātmānaṃ rāmaṃ satyaparākramam bharataṃ lakṣmaṇaṃ caiva mahāratham upāruhat", "category": "Epic, Ramayana", "book": "Ramayana", "position": "Kanda 7, Sarga 063, Verse 016"}
{"quote": "dūraṃ tābhyām anugato lakṣmaṇena mahātmanā bharatena ca śatrughno jagāmāśu purīṃ tadā", "category": "Epic, Ramayana", "book": "Ramayana", "position": "Kanda 7, Sarga 063, Verse 017"}
{"quote": "prasthāpya tu sa śatrughnaṃ bhrātṛbhyāṃ saha rāghavaḥ pramumoda sukhī rājyaṃ dharmeṇa paripālayan", "category": "Epic, Ramayana", "book": "Ramayana", "position": "Kanda 7, Sarga 064, Verse 001"}
{"quote": "tataḥ katipayāhaḥsu vṛddho jānapado dvijaḥ śavaṃ bālam upādāya rājadvāram upāgamat", "category": "Epic, Ramayana", "book": "Ramayana", "position": "Kanda 7, Sarga 064, Verse 002"}
{"quote": "rudan bahuvidhā vācaḥ snehākṣarasamanvitāḥ asakṛt putraputreti vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 064, Verse 003"}
{"quote": "kiṃ nu me duṣkṛtaṃ karma pūrvaṃ dehāntare kṛtam yad ahaṃ putram ekaṃ tvāṃ paśyāmi nidhanaṃ gatam", "category": "Epic, Ramayana", "book": "Ramayana", "position": "Kanda 7, Sarga 064, Verse 004"}
{"quote": "aprāptayauvanaṃ bālaṃ pañcavarṣasamanvitam akāle kālam āpannaṃ duḥkhāya mama putraka", "category": "Epic, Ramayana", "book": "Ramayana", "position": "Kanda 7, Sarga 064, Verse 005"}
{"quote": "alpair ahobhir nidhanaṃ gamiṣyāmi na saṃśayaḥ ahaṃ ca jananī caiva tava śokena putraka", "category": "Epic, Ramayana", "book": "Ramayana", "position": "Kanda 7, Sarga 064, Verse 006"}
{"quote": "na smarāmy anṛtaṃ hy uktaṃ na ca hiṃsāṃ smarāmy aham kena me duṣkṛtenādya bāla eva mamātmajaḥ akṛtvā pitṛkāryāṇi nīto vaivasvatakṣayam", "category": "Epic, Ramayana", "book": "Ramayana", "position": "Kanda 7, Sarga 064, Verse 007"}
{"quote": "nedṛśaṃ dṛṣṭapūrvaṃ me śrutaṃ vā ghoradarśanam mṛtyur aprāptakālānāṃ rāmasya viṣaye yathā", "category": "Epic, Ramayana", "book": "Ramayana", "position": "Kanda 7, Sarga 064, Verse 008"}
{"quote": "rāmasya duṣkṛtaṃ kiṃ cin mahad asti na saṃśayaḥ tvaṃ rājañ jīvayasvainaṃ bālaṃ mṛtyuvaśaṃ gatam", "category": "Epic, Ramayana", "book": "Ramayana", "position": "Kanda 7, Sarga 064, Verse 009"}
{"quote": "bhrātṛbhiḥ sahito rājan dīrgham āyur avāpnuhi uṣitāḥ sma sukhaṃ rājye tavāsmin sumahābala", "category": "Epic, Ramayana", "book": "Ramayana", "position": "Kanda 7, Sarga 064, Verse 010"}
{"quote": "saṃpraty anātho viṣaya ikṣvākūṇāṃ mahātmanām rāmaṃ nātham ihāsādya bālāntakaraṇaṃ nṛpam", "category": "Epic, Ramayana", "book": "Ramayana", "position": "Kanda 7, Sarga 064, Verse 011"}
{"quote": "rājadoṣair vipadyante prajā hy avidhipālitāḥ asadvṛtte tu nṛpatāv akāle mriyate janaḥ", "category": "Epic, Ramayana", "book": "Ramayana", "position": "Kanda 7, Sarga 064, Verse 012"}
{"quote": "yadā pureṣv ayuktāni janā janapadeśu ca kurvate na ca rakṣāsti tadākālakṛtaṃ bhayam", "category": "Epic, Ramayana", "book": "Ramayana", "position": "Kanda 7, Sarga 064, Verse 013"}
{"quote": "savyaktaṃ rājadoṣo 'yaṃ bhaviṣyati na saṃśayaḥ pure janapade vāpi tadā bālavadho hy ayam", "category": "Epic, Ramayana", "book": "Ramayana", "position": "Kanda 7, Sarga 064, Verse 014"}
{"quote": "evaṃ bahuvidhair vākyair nindayāno muhur muhuḥ rājānaṃ duḥkhasaṃtaptaḥ sutaṃ tam upagūhati", "category": "Epic, Ramayana", "book": "Ramayana", "position": "Kanda 7, Sarga 064, Verse 015"}
{"quote": "tathā tu karuṇaṃ tasya dvijasya paridevitam śuśrāva rāghavaḥ sarvaṃ duḥkhaśokasamanvitam", "category": "Epic, Ramayana", "book": "Ramayana", "position": "Kanda 7, Sarga 065, Verse 001"}
{"quote": "sa duḥkhena susaṃtapto mantriṇaḥ samupāhvayat vasiṣṭhaṃ vāmadevaṃ ca bhrātṝṃś ca sahanaigamān", "category": "Epic, Ramayana", "book": "Ramayana", "position": "Kanda 7, Sarga 065, Verse 002"}
{"quote": "tato dvijā vasiṣṭhena sārdham aṣṭau praveśitāḥ rājānaṃ devasaṃkāśaṃ vardhasveti tato 'bruvan", "category": "Epic, Ramayana", "book": "Ramayana", "position": "Kanda 7, Sarga 065, Verse 003"}
{"quote": "mārkaṇḍeyo 'tha maudgalyo vāmadevaś ca kāśyapaḥ kātyāyano 'tha jābālir gautamo nāradas tathā", "category": "Epic, Ramayana", "book": "Ramayana", "position": "Kanda 7, Sarga 065, Verse 004"}
{"quote": "ete dvijarṣabhāḥ sarve āganeṣūpaveśitāḥ mantriṇo naigamāś caiva yathārham anukūlataḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 005"}
{"quote": "teṣāṃ samupaviṣṭānāṃ sarveṣāṃ dīptatejasām raghavaḥ sarvam ācaṣṭe dvijo yasmāt praroditi", "category": "Epic, Ramayana", "book": "Ramayana", "position": "Kanda 7, Sarga 065, Verse 006"}
{"quote": "tasya tad vacanaṃ śrutvā rājño dīnasya nāradaḥ pratyuvāca śubhaṃ vākyam ṛṣīṇāṃ saṃnidhau nṛpam", "category": "Epic, Ramayana", "book": "Ramayana", "position": "Kanda 7, Sarga 065, Verse 007"}
{"quote": "śṛṇu rājan yathākāle prāpto 'yaṃ bālasaṃkṣayaḥ śrutvā kartavyatāṃ vīra kuruṣva raghunandana", "category": "Epic, Ramayana", "book": "Ramayana", "position": "Kanda 7, Sarga 065, Verse 008"}
{"quote": "purā kṛtayuge rāma brāhmaṇā vai tapasvinaḥ abrāhmaṇas tadā rājan na tapasvī kathaṃ cana", "category": "Epic, Ramayana", "book": "Ramayana", "position": "Kanda 7, Sarga 065, Verse 009"}
{"quote": "tasmin yuge prajvalite brahmabhūte anāvṛte amṛtyavas tadā sarve jajñire dīrghadarśinaḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 010"}
{"quote": "tatas tretāyugaṃ nāma mānavānāṃ vapuṣmatām kṣatriyā yatra jāyante pūrveṇa tapasānvitāḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 011"}
{"quote": "vīryeṇa tapasā caiva te 'dhikāḥ pūrvajanmani mānavā ye mahātmānas tasmiṃs tretāyuge yuge", "category": "Epic, Ramayana", "book": "Ramayana", "position": "Kanda 7, Sarga 065, Verse 012"}
{"quote": "brahmakṣatraṃ tu tat sarvaṃ yat pūrvam aparaṃ ca yat yugayor ubhayor āsīt samavīryasamanvitam", "category": "Epic, Ramayana", "book": "Ramayana", "position": "Kanda 7, Sarga 065, Verse 013"}
{"quote": "apaśyantas tu te sarve viśeṣam adhikaṃ tataḥ sthāpanaṃ cakrire tatra cāturvarṇyasya sarvataḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 014"}
{"quote": "adharmaḥ pādam ekaṃ tu pātayat pṛthivītale adharmeṇa hi saṃyuktās tena mandābhavan dvijāḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 015"}
{"quote": "tataḥ prāduṣkṛtaṃ pūrvam āyuṣaḥ pariniṣṭhitam śubhāny evācaraṃl lokāḥ satyadharmaparāyaṇāḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 016"}
{"quote": "tretāyuge tv avartanta brāhmaṇāḥ kṣatriyaś ca ye tapo 'tapyanta te sarve śuśrūṣām apare janāḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 017"}
{"quote": "sa dharmaḥ paramas teṣāṃ vaiśyaśūdram athāgamat pūjāṃ ca sarvavarṇānāṃ śūdrāś cakrur viśeṣataḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 018"}
{"quote": "tataḥ pādam adharmasya dvitīyam avatārayat tato dvāparasaṃkhyā sā yugasya samajāyata", "category": "Epic, Ramayana", "book": "Ramayana", "position": "Kanda 7, Sarga 065, Verse 019"}
{"quote": "tasmin dvāparasaṃkhye tu vartamāne yugakṣaye adharmaś cānṛtaṃ caiva vavṛdhe puruṣarṣabha", "category": "Epic, Ramayana", "book": "Ramayana", "position": "Kanda 7, Sarga 065, Verse 020"}
{"quote": "tasmin dvāparasaṃkhyāte tapo vaiśyān samāviśat na śūdro labhate dharmam ugraṃ taptaṃ nararṣabha", "category": "Epic, Ramayana", "book": "Ramayana", "position": "Kanda 7, Sarga 065, Verse 021"}
{"quote": "hīnavarṇo naraśreṣṭha tapyate sumahat tapaḥ bhaviṣyā śūdrayonyāṃ hi tapaścaryā kalau yuge", "category": "Epic, Ramayana", "book": "Ramayana", "position": "Kanda 7, Sarga 065, Verse 022"}
{"quote": "adharmaḥ paramo rāma dvāpare śūdradhāritaḥ sa vai viṣayaparyante tava rājan mahātapāḥ śūdras tapyati durbuddhis tena bālavadho hy ayam", "category": "Epic, Ramayana", "book": "Ramayana", "position": "Kanda 7, Sarga 065, Verse 023"}
{"quote": "yo hy adharmam akāryaṃ vā viṣaye pārthivasya hi karoti rājaśārdūla pure vā durmatir naraḥ kṣipraṃ hi narakaṃ yāti sa ca rājā na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 065, Verse 024"}
{"quote": "sa tvaṃ puruṣaśārdūla mārgasva viṣayaṃ svakam duṣkṛtaṃ yatra paśyethās tatra yatnaṃ samācara", "category": "Epic, Ramayana", "book": "Ramayana", "position": "Kanda 7, Sarga 065, Verse 025"}
{"quote": "evaṃ te dharmavṛddhiś ca nṛṇāṃ cāyurvivardhanam bhaviṣyati naraśreṣṭha bālasyāsya ca jīvitam", "category": "Epic, Ramayana", "book": "Ramayana", "position": "Kanda 7, Sarga 065, Verse 026"}
{"quote": "nāradasya tu tad vākyaṃ śrutvāmṛtamayaṃ yathā praharṣam atulaṃ lebhe lakṣmaṇaṃ cedam abravīt", "category": "Epic, Ramayana", "book": "Ramayana", "position": "Kanda 7, Sarga 066, Verse 001"}
{"quote": "gaccha saumya dvijaśreṣṭhaṃ samāśvāsaya lakṣmaṇa bālasya ca śarīraṃ tat tailadroṇyāṃ nidhāpaya", "category": "Epic, Ramayana", "book": "Ramayana", "position": "Kanda 7, Sarga 066, Verse 002"}
{"quote": "gandhaiś ca paramodārais tailaiś ca susugandhibhiḥ yathā na kṣīyate bālas tathā saumya vidhīyatām", "category": "Epic, Ramayana", "book": "Ramayana", "position": "Kanda 7, Sarga 066, Verse 003"}
{"quote": "yathā śarīre bālasya guptasyākliṣṭakarmaṇaḥ vipattiḥ paribhedo vā bhaven na ca tathā kuru", "category": "Epic, Ramayana", "book": "Ramayana", "position": "Kanda 7, Sarga 066, Verse 004"}
{"quote": "tathā saṃdiśya kākutstho lakṣmaṇaṃ śubhalakṣaṇam manasā puṣpakaṃ dadhyāv āgaccheti mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 066, Verse 005"}
{"quote": "iṅgitaṃ sa tu vijñāya puṣpako hemabhūṣitaḥ ājagāma muhūrtena saṃpīpaṃ rāghavasya vai", "category": "Epic, Ramayana", "book": "Ramayana", "position": "Kanda 7, Sarga 066, Verse 006"}
{"quote": "so 'bravīt praṇato bhūtvā ayam asmi narādhipa vaśyas tava mahābāho kiṃkaraḥ samupasthitaḥ", "category": "Epic, Ramayana", "book": "Ramayana", "position": "Kanda 7, Sarga 066, Verse 007"}
{"quote": "bhāṣitaṃ ruciraṃ śrutvā puṣpakasya narādhipaḥ abhivādya maharṣīs tān vimānaṃ so 'dhyarohata", "category": "Epic, Ramayana", "book": "Ramayana", "position": "Kanda 7, Sarga 066, Verse 008"}
{"quote": "dhanur gṛhītvā tūṇīṃ ca khagdaṃ ca ruciraprabham nikṣipya nagare vīrau saumitribharatāv ubhau", "category": "Epic, Ramayana", "book": "Ramayana", "position": "Kanda 7, Sarga 066, Verse 009"}
{"quote": "prāyāt pratīcīṃ sa marūn vicinvaṃś ca samantataḥ uttarām agamac chrīmān diśaṃ himavadāvṛtam", "category": "Epic, Ramayana", "book": "Ramayana", "position": "Kanda 7, Sarga 066, Verse 010"}
{"quote": "apaśyamānas tatrāpi svalpam apy atha duṣkṛtam pūrvām api diśaṃ sarvām athāpaśyan narādhipaḥ", "category": "Epic, Ramayana", "book": "Ramayana", "position": "Kanda 7, Sarga 066, Verse 011"}
{"quote": "dakṣiṇāṃ diśam ākrāmat tato rājarṣinandanaḥ śaivalasyottare pārśve dadarśa sumahat saraḥ", "category": "Epic, Ramayana", "book": "Ramayana", "position": "Kanda 7, Sarga 066, Verse 012"}
{"quote": "tasmin sarasi tapyantaṃ tāpasaṃ sumahat tapaḥ dadarśa rāghavaḥ śrīmāṃl lambamānam adho mukham", "category": "Epic, Ramayana", "book": "Ramayana", "position": "Kanda 7, Sarga 066, Verse 013"}
{"quote": "athainaṃ samupāgamya tapyantaṃ tapa uttamam uvāca rāghavo vākyaṃ dhanyas tvam asi suvrata", "category": "Epic, Ramayana", "book": "Ramayana", "position": "Kanda 7, Sarga 066, Verse 014"}
{"quote": "kasyāṃ yonyāṃ tapovṛddhavartase dṛḍhavikrama kautūhalāt tvāṃ pṛcchāmi rāmo dāśarathir hy aham", "category": "Epic, Ramayana", "book": "Ramayana", "position": "Kanda 7, Sarga 066, Verse 015"}
{"quote": "manīṣitas te ko nv arthaḥ svargalābho varāśrayaḥ yam aśritya tapas taptaṃ śrotum icchāmi tāpasa", "category": "Epic, Ramayana", "book": "Ramayana", "position": "Kanda 7, Sarga 066, Verse 016"}
{"quote": "brāhmaṇo vāsi bhadraṃ te kṣatriyo vāsi durjayaḥ vaiśyo vā yadi vā śūdraḥ satyam etad bravīhi me", "category": "Epic, Ramayana", "book": "Ramayana", "position": "Kanda 7, Sarga 066, Verse 017"}
{"quote": "tasya tad vacanaṃ śrutvā rāmasyākliṣṭakarmaṇaḥ avākśirās tathābhūto vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 067, Verse 001"}
{"quote": "śūdrayonyāṃ prasūto 'smi tapa ugraṃ samāsthitaḥ devatvaṃ prārthaye rāma saśarīro mahāyaśaḥ", "category": "Epic, Ramayana", "book": "Ramayana", "position": "Kanda 7, Sarga 067, Verse 002"}
{"quote": "na mithyāhaṃ vade rājan devalokajigīṣayā śūdraṃ māṃ viddhi kākutstha śambūkaṃ nāma nāmataḥ", "category": "Epic, Ramayana", "book": "Ramayana", "position": "Kanda 7, Sarga 067, Verse 003"}
{"quote": "bhāṣatas tasya śūdrasya khaḍgaṃ suruciraprabham niṣkṛṣya kośād vimalaṃ śiraś ciccheda rāghavaḥ", "category": "Epic, Ramayana", "book": "Ramayana", "position": "Kanda 7, Sarga 067, Verse 004"}
{"quote": "tasmin muhūrte bālo 'sau jīvena samayujyata", "category": "Epic, Ramayana", "book": "Ramayana", "position": "Kanda 7, Sarga 067, Verse 005"}
{"quote": "tato 'gastyāśramapadaṃ rāmaḥ kamalalocanaḥ sa gatvā vinayenaiva taṃ natvā mumude sukhī", "category": "Epic, Ramayana", "book": "Ramayana", "position": "Kanda 7, Sarga 067, Verse 006"}
{"quote": "so 'bhivādya mahātmānaṃ jvalantam iva tejasā ātithyaṃ paramaṃ prāpya niṣasāda narādhipaḥ", "category": "Epic, Ramayana", "book": "Ramayana", "position": "Kanda 7, Sarga 067, Verse 007"}
{"quote": "tam uvāca mahātejāḥ kumbhayonir mahātapāḥ svāgataṃ te naraśreṣṭha diṣṭyā prāpto 'si rāghava", "category": "Epic, Ramayana", "book": "Ramayana", "position": "Kanda 7, Sarga 067, Verse 008"}
{"quote": "tvaṃ me bahumato rāma guṇair bahubhir uttamaiḥ atithiḥ pūjanīyaś ca māma rājan hṛdi sthitaḥ", "category": "Epic, Ramayana", "book": "Ramayana", "position": "Kanda 7, Sarga 067, Verse 009"}
{"quote": "surā hi kathayanti tvām āgataṃ śūdraghātinam brāhmaṇasya tu dharmeṇa tvayā jīvāpitaḥ sutaḥ", "category": "Epic, Ramayana", "book": "Ramayana", "position": "Kanda 7, Sarga 067, Verse 010"}
{"quote": "uṣyatāṃ ceha rajanīṃ sakāśe mama rāghava prabhāte puṣpakeṇa tvaṃ gantā svapuram eva hi", "category": "Epic, Ramayana", "book": "Ramayana", "position": "Kanda 7, Sarga 067, Verse 011"}
{"quote": "idaṃ cābharaṇaṃ saumya nirmitaṃ viśvakarmaṇā divyaṃ divyena vapuṣā dīpyamānaṃ svatejasā pratigṛhṇīṣva kākutstha matpriyaṃ kuru rāghava", "category": "Epic, Ramayana", "book": "Ramayana", "position": "Kanda 7, Sarga 067, Verse 012"}
{"quote": "dattasya hi punar dānaṃ sumahat phalam ucyate tasmāt pradāsye vidhivat tat pratīccha nararṣabha", "category": "Epic, Ramayana", "book": "Ramayana", "position": "Kanda 7, Sarga 067, Verse 013"}
{"quote": "tad rāmaḥ pratijagrāha munes tasya mahātmanaḥ divyam ābharaṇaṃ citraṃ pradīptam iva bhāskaram", "category": "Epic, Ramayana", "book": "Ramayana", "position": "Kanda 7, Sarga 067, Verse 014"}
{"quote": "pratigṛhya tato rāmas tad ābharaṇam uttamam āgamaṃ tasya divyasya praṣṭum evopacakrame", "category": "Epic, Ramayana", "book": "Ramayana", "position": "Kanda 7, Sarga 067, Verse 015"}
{"quote": "atyadbhutam idaṃ brahman vapuṣā yuktam uttamam kathaṃ bhagavatā prāptaṃ kuto vā kena vāhṛtam", "category": "Epic, Ramayana", "book": "Ramayana", "position": "Kanda 7, Sarga 067, Verse 016"}
{"quote": "kutūhalatayā brahman pṛcchāmi tvāṃ mahāyaśaḥ āścaryāṇāṃ bahūnāṃ hi nidhiḥ paramako bhavān", "category": "Epic, Ramayana", "book": "Ramayana", "position": "Kanda 7, Sarga 067, Verse 017"}
{"quote": "evaṃ bruvati kākutsthe munir vākyam athābravīt śṛṇu rāma yathāvṛttaṃ purā tretāyuge gate", "category": "Epic, Ramayana", "book": "Ramayana", "position": "Kanda 7, Sarga 067, Verse 018"}
{"quote": "purā tretāyuge hy āsīd araṇyaṃ bahuvistaram samantād yojanaśataṃ nirmṛgaṃ pakṣivarjitam", "category": "Epic, Ramayana", "book": "Ramayana", "position": "Kanda 7, Sarga 068, Verse 001"}
{"quote": "tasmin nirmānuṣe 'raṇye kurvāṇas tapa uttamam aham ākramituṃ śaumya tad araṇyam upāgamam", "category": "Epic, Ramayana", "book": "Ramayana", "position": "Kanda 7, Sarga 068, Verse 002"}
{"quote": "tasya rūpam araṇyasya nirdeṣṭuṃ na śaśāka ha phalamūlaiḥ sukhāsvādair bahurūpaiś ca pādapaiḥ", "category": "Epic, Ramayana", "book": "Ramayana", "position": "Kanda 7, Sarga 068, Verse 003"}
{"quote": "tasyāraṇyasya madhye tu saro yojanam āyatam padmotpalasamākīrṇaṃ samatikrāntaśaivalam", "category": "Epic, Ramayana", "book": "Ramayana", "position": "Kanda 7, Sarga 068, Verse 004"}
{"quote": "tad āścaryam ivātyarthaṃ sukhāsvādam anuttamam arajaskaṃ tathākṣobhyaṃ śrīmatpakṣigaṇāyutam", "category": "Epic, Ramayana", "book": "Ramayana", "position": "Kanda 7, Sarga 068, Verse 005"}
{"quote": "tasmin saraḥsamīpe tu mahad adbhutam āśramam purāṇaṃ puṇyam atyarthaṃ tapasvijanavarjitam", "category": "Epic, Ramayana", "book": "Ramayana", "position": "Kanda 7, Sarga 068, Verse 006"}
{"quote": "tatrāham avasaṃ rātriṃ naidāghīṃ puruṣarṣabha prabhāte kālyam utthāya saras tad upacakrame", "category": "Epic, Ramayana", "book": "Ramayana", "position": "Kanda 7, Sarga 068, Verse 007"}
{"quote": "athāpaśyaṃ śavaṃ tatra supuṣṭam ajaraṃ kva cit tiṣṭhantaṃ parayā lakṣmyā tasmiṃs toyāśaye nṛpa", "category": "Epic, Ramayana", "book": "Ramayana", "position": "Kanda 7, Sarga 068, Verse 008"}
{"quote": "tam arthaṃ cintayāno 'haṃ muhūrtaṃ tatra rāghava viṣṭhito 'smi sarastīre kiṃ nv idaṃ syād iti prabho", "category": "Epic, Ramayana", "book": "Ramayana", "position": "Kanda 7, Sarga 068, Verse 009"}
{"quote": "athāpaśyaṃ muhūrtāt tu divyam adbhutadarśanam vimānaṃ paramodāraṃ haṃsayuktaṃ manojavam", "category": "Epic, Ramayana", "book": "Ramayana", "position": "Kanda 7, Sarga 068, Verse 010"}
{"quote": "atyarthaṃ svargiṇaṃ tatra vimāne raghunandana upāste 'psarasāṃ vīra sahasraṃ divyabhūṣaṇam gānti geyāni ramyāṇi vādayanti tathāparāḥ", "category": "Epic, Ramayana", "book": "Ramayana", "position": "Kanda 7, Sarga 068, Verse 011"}
{"quote": "paśyato me tadā rāma vimānād avaruhya ca taṃ śavaṃ bhakṣayām āsa sa svargī raghunandana", "category": "Epic, Ramayana", "book": "Ramayana", "position": "Kanda 7, Sarga 068, Verse 012"}
{"quote": "tato bhuktvā yathākāmaṃ māṃsaṃ bahu ca suṣṭhu ca avatīrya saraḥ svargī saṃspraṣṭum upacakrame", "category": "Epic, Ramayana", "book": "Ramayana", "position": "Kanda 7, Sarga 068, Verse 013"}
{"quote": "upaspṛśya yathānyāyaṃ sa svargī puruṣarṣabha āroḍhum upacakrāma vimānavaram uttamam", "category": "Epic, Ramayana", "book": "Ramayana", "position": "Kanda 7, Sarga 068, Verse 014"}
{"quote": "tam ahaṃ devasaṃkāśam ārohantam udīkṣya vai athāham abruvaṃ vākyaṃ tam eva puruṣarṣabha", "category": "Epic, Ramayana", "book": "Ramayana", "position": "Kanda 7, Sarga 068, Verse 015"}
{"quote": "ko bhavān devasaṃkāśa āhāraś ca vigarhitaḥ tvayāyaṃ bhujyate saumya kiṃ karthaṃ vaktum arhasi", "category": "Epic, Ramayana", "book": "Ramayana", "position": "Kanda 7, Sarga 068, Verse 016"}
{"quote": "āścaryam īdṛśo bhāvo bhāsvaro devasaṃmataḥ āhāro garhitaḥ saumya śrotum icchāmi tattvataḥ", "category": "Epic, Ramayana", "book": "Ramayana", "position": "Kanda 7, Sarga 068, Verse 017"}
{"quote": "bhuktvā tu bhāṣitaṃ vākyaṃ mama rāma śubhākṣaram prāñjaliḥ pratyuvācedaṃ sa svargī raghunandana", "category": "Epic, Ramayana", "book": "Ramayana", "position": "Kanda 7, Sarga 069, Verse 001"}
{"quote": "śṛṇu brahman yathāvṛttaṃ mamaitat sukhaduḥkhayoḥ duratikramaṇīyaṃ hi yathā pṛcchasi māṃ dvija", "category": "Epic, Ramayana", "book": "Ramayana", "position": "Kanda 7, Sarga 069, Verse 002"}
{"quote": "purā vaidarbhako rājā pitā mama mahāyaśāḥ sudeva iti vikhyātas triṣu lokeṣu vīryavān", "category": "Epic, Ramayana", "book": "Ramayana", "position": "Kanda 7, Sarga 069, Verse 003"}
{"quote": "tasya putradvayaṃ brahman dvābhyāṃ strībhyām ajāyata ahaṃ śveta iti khyāto yavīyān suratho 'bhavat", "category": "Epic, Ramayana", "book": "Ramayana", "position": "Kanda 7, Sarga 069, Verse 004"}
{"quote": "tataḥ pitari svaryāte paurā mām abhyaṣecayan tatrāhaṃ kṛtavān rājyaṃ dharmeṇa susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 069, Verse 005"}
{"quote": "evaṃ varṣasahasrāṇi samatītāni suvrata rājyaṃ kārayato brahman prajā dharmeṇa rakṣataḥ", "category": "Epic, Ramayana", "book": "Ramayana", "position": "Kanda 7, Sarga 069, Verse 006"}
{"quote": "so 'haṃ nimitte kasmiṃś cid vijñātāyur dvijottama kāladharmaṃ hṛdi nyasya tato vanam upāgamam", "category": "Epic, Ramayana", "book": "Ramayana", "position": "Kanda 7, Sarga 069, Verse 007"}
{"quote": "so 'haṃ vanam idaṃ durgaṃ mṛgapakṣivivarjitam tapaś cartuṃ praviṣṭo 'smi samīpe sarasaḥ śubhe", "category": "Epic, Ramayana", "book": "Ramayana", "position": "Kanda 7, Sarga 069, Verse 008"}
{"quote": "bhrātaraṃ surathaṃ rājye abhiṣicya narādhipam idaṃ saraḥ samāsādya tapas taptaṃ mayā ciram", "category": "Epic, Ramayana", "book": "Ramayana", "position": "Kanda 7, Sarga 069, Verse 009"}
{"quote": "so 'haṃ varṣasahasrāṇi tapas trīṇi mahāmune taptvā suduṣkaraṃ prāpto brahmalokam anuttamam", "category": "Epic, Ramayana", "book": "Ramayana", "position": "Kanda 7, Sarga 069, Verse 010"}
{"quote": "tato māṃ svargasaṃsthaṃ vai kṣutpipāse dvijottama bādhete paramodāra tato 'haṃ vyathitendriyaḥ", "category": "Epic, Ramayana", "book": "Ramayana", "position": "Kanda 7, Sarga 069, Verse 011"}
{"quote": "gatvā tribhuvaṇaśreṣṭhaṃ pitāmaham uvāca ha bhagavan brahmaloko 'yaṃ kṣutpipāsāvivarjitaḥ", "category": "Epic, Ramayana", "book": "Ramayana", "position": "Kanda 7, Sarga 069, Verse 012"}
{"quote": "kasyeyaṃ karmaṇaḥ prāptiḥ kṣutpipāsāvaśo 'smi yat āhāraḥ kaś ca me deva tan me brūhi pitāmaha", "category": "Epic, Ramayana", "book": "Ramayana", "position": "Kanda 7, Sarga 069, Verse 013"}
{"quote": "pitāmahas tu mām āha tavāhāraḥ sudevaja svādūni svāni māṃsāni tāni bhakṣaya nityaśaḥ", "category": "Epic, Ramayana", "book": "Ramayana", "position": "Kanda 7, Sarga 069, Verse 014"}
{"quote": "svaśarīraṃ tvayā puṣṭaṃ kurvatā tapa uttamam anuptaṃ rohate śveta na kadā cin mahāmate", "category": "Epic, Ramayana", "book": "Ramayana", "position": "Kanda 7, Sarga 069, Verse 015"}
{"quote": "dattaṃ na te 'sti sūkṣmo 'pi vane sattvaniṣevite tena svargagato vatsa bādhyase kṣutpipāsayā", "category": "Epic, Ramayana", "book": "Ramayana", "position": "Kanda 7, Sarga 069, Verse 016"}
{"quote": "sa tvaṃ supuṣṭam āhāraiḥ svaśarīram anuttamam bhakṣayasvāmṛtarasaṃ sā te tṛptir bhaviṣyati", "category": "Epic, Ramayana", "book": "Ramayana", "position": "Kanda 7, Sarga 069, Verse 017"}
{"quote": "yadā tu tad vanaṃ śveta agastyaḥ sumahān ṛṣiḥ ākramiṣyati durdharṣas tadā kṛcchād vimokṣyase", "category": "Epic, Ramayana", "book": "Ramayana", "position": "Kanda 7, Sarga 069, Verse 018"}
{"quote": "sa hi tārayituṃ saumya śaktaḥ suragaṇān api kiṃ punas tvāṃ mahābāho kṣutpipāsāvaśaṃ gatam", "category": "Epic, Ramayana", "book": "Ramayana", "position": "Kanda 7, Sarga 069, Verse 019"}
{"quote": "so 'haṃ bhagavataḥ śrutvā devadevasya niścayam āhāraṃ garhitaṃ kurmi svaśarīraṃ dvijottama", "category": "Epic, Ramayana", "book": "Ramayana", "position": "Kanda 7, Sarga 069, Verse 020"}
{"quote": "bahūn varṣagaṇān brahman bhujyamānam idaṃ mayā kṣayaṃ nābhyeti brahmarṣe tṛptiś cāpi mamottamā", "category": "Epic, Ramayana", "book": "Ramayana", "position": "Kanda 7, Sarga 069, Verse 021"}
{"quote": "tasya me kṛcchrabhūtasya kṛcchrād asmād vimokṣaya anyeṣām agatir hy atra kumbhayonim ṛte dvijam", "category": "Epic, Ramayana", "book": "Ramayana", "position": "Kanda 7, Sarga 069, Verse 022"}
{"quote": "idam ābharaṇaṃ saumya tāraṇārthaṃ dvijottama pratigṛhṇīṣva brahmarṣe prasādaṃ kartum arhasi", "category": "Epic, Ramayana", "book": "Ramayana", "position": "Kanda 7, Sarga 069, Verse 023"}
{"quote": "tasyāhaṃ svargiṇo vākyaṃ śrutvā duḥkhasamanvitam tāraṇāyopajagrāha tad ābharaṇam uttamam", "category": "Epic, Ramayana", "book": "Ramayana", "position": "Kanda 7, Sarga 069, Verse 024"}
{"quote": "mayā pratigṛhīte tu tasminn ābharaṇe śubhe mānuṣaḥ pūrvako deho rājarṣeḥ sa nanāśa ha", "category": "Epic, Ramayana", "book": "Ramayana", "position": "Kanda 7, Sarga 069, Verse 025"}
{"quote": "pranaṣṭe tu śarīre 'sau rājarṣiḥ parayā mudā tṛptaḥ pramudito rājā jagāma tridivaṃ punaḥ", "category": "Epic, Ramayana", "book": "Ramayana", "position": "Kanda 7, Sarga 069, Verse 026"}
{"quote": "tenedaṃ śakratulyena divyam ābharaṇaṃ mama tasmin nimitte kākutstha dattam adbhutadarśanam", "category": "Epic, Ramayana", "book": "Ramayana", "position": "Kanda 7, Sarga 069, Verse 027"}
{"quote": "tad adbhutatamaṃ vākyaṃ śrutvāgastyasya rāghavaḥ gauravād vismayāc caiva bhūyaḥ praṣṭuṃ pracakrame", "category": "Epic, Ramayana", "book": "Ramayana", "position": "Kanda 7, Sarga 070, Verse 001"}
{"quote": "bhagavaṃs tad vanaṃ ghoraṃ tapas tapyati yatra saḥ śveto vaidarbhako rājā kathaṃ tad amṛgadvijam", "category": "Epic, Ramayana", "book": "Ramayana", "position": "Kanda 7, Sarga 070, Verse 002"}
{"quote": "niḥsattvaṃ ca vanaṃ jātaṃ śūnyaṃ manujavarjitam tapaś cartuṃ praviṣṭaḥ sa śrotum icchāmi tattvataḥ", "category": "Epic, Ramayana", "book": "Ramayana", "position": "Kanda 7, Sarga 070, Verse 003"}
{"quote": "rāmasya bhāṣitaṃ śrutvā kautūhalasamanvitam vākyaṃ paramatejasvī vaktum evopacakrame", "category": "Epic, Ramayana", "book": "Ramayana", "position": "Kanda 7, Sarga 070, Verse 004"}
{"quote": "purā kṛtayuge rāma manur daṇḍadharaḥ prabhuḥ tasya putro mahān āsīd ikṣvākuḥ kulavardhanaḥ", "category": "Epic, Ramayana", "book": "Ramayana", "position": "Kanda 7, Sarga 070, Verse 005"}
{"quote": "taṃ putraṃ pūrvake rājye nikṣipya bhuvi durjayam pṛthivyāṃ rājavaṃśānāṃ bhava kartety uvāca ha", "category": "Epic, Ramayana", "book": "Ramayana", "position": "Kanda 7, Sarga 070, Verse 006"}
{"quote": "tatheti ca pratijñātaṃ pituḥ putreṇa rāghava tataḥ paramasaṃhṛṣṭo manuḥ punar uvāca ha", "category": "Epic, Ramayana", "book": "Ramayana", "position": "Kanda 7, Sarga 070, Verse 007"}
{"quote": "prīto 'smi paramodārakartā cāsi na saṃśayaḥ daṇḍena ca prajā rakṣa mā ca daṇḍam akāraṇe", "category": "Epic, Ramayana", "book": "Ramayana", "position": "Kanda 7, Sarga 070, Verse 008"}
{"quote": "aparādhiṣu yo daṇḍaḥ pātyate mānaveṣu vai sa daṇḍo vidhivan muktaḥ svargaṃ nayati pārthivam", "category": "Epic, Ramayana", "book": "Ramayana", "position": "Kanda 7, Sarga 070, Verse 009"}
{"quote": "tasmād daṇḍe mahābāho yatnavān bhava putraka dharmo hi paramo loke kurvatas te bhaviṣyati", "category": "Epic, Ramayana", "book": "Ramayana", "position": "Kanda 7, Sarga 070, Verse 010"}
{"quote": "iti taṃ bahu saṃdiśya manuḥ putraṃ samādhinā jagāma tridivaṃ hṛṣṭo brahmalokam anuttamam", "category": "Epic, Ramayana", "book": "Ramayana", "position": "Kanda 7, Sarga 070, Verse 011"}
{"quote": "prayāte tridive tasminn ikṣvākur amitaprabhaḥ janayiṣye kathaṃ putrān iti cintāparo 'bhavat", "category": "Epic, Ramayana", "book": "Ramayana", "position": "Kanda 7, Sarga 070, Verse 012"}
{"quote": "karmabhir bahurūpaiś ca tais tair manusutaḥ sutān janayām āsa dharmātmā śataṃ devasutopamān", "category": "Epic, Ramayana", "book": "Ramayana", "position": "Kanda 7, Sarga 070, Verse 013"}
{"quote": "teṣām avarajas tāta sarveṣāṃ raghunandana mūḍhaś cākṛtividyaś ca na śuśrūṣati pūrvajān", "category": "Epic, Ramayana", "book": "Ramayana", "position": "Kanda 7, Sarga 070, Verse 014"}
{"quote": "nāma tasya ca daṇḍeti pitā cakre 'lpatejasaḥ avaśyaṃ daṇḍapatanaṃ śarīre 'sya bhaviṣyati", "category": "Epic, Ramayana", "book": "Ramayana", "position": "Kanda 7, Sarga 070, Verse 015"}
{"quote": "sa paśyamānas taṃ doṣaṃ ghoraṃ putrasya rāghava vindhyaśaivalayor madhye rājyaṃ prādād ariṃdama", "category": "Epic, Ramayana", "book": "Ramayana", "position": "Kanda 7, Sarga 070, Verse 016"}
{"quote": "sa daṇḍas tatra rājābhūd ramye parvatarodhasi puraṃ cāpratimaṃ rāma nyaveśayad anuttamam", "category": "Epic, Ramayana", "book": "Ramayana", "position": "Kanda 7, Sarga 070, Verse 017"}
{"quote": "purasya cākaron nāma madhumantam iti prabho purohitaṃ cośanasaṃ varayām āsa suvratam", "category": "Epic, Ramayana", "book": "Ramayana", "position": "Kanda 7, Sarga 070, Verse 018"}
{"quote": "evaṃ sa rājā tad rājyaṃ kārayat sapurohitaḥ prahṛṣṭamanujākīrṇaṃ devarājyaṃ yathā divi", "category": "Epic, Ramayana", "book": "Ramayana", "position": "Kanda 7, Sarga 070, Verse 019"}
{"quote": "etad ākhyāya rāmāya maharṣiḥ kumbhasaṃbhavaḥ asyām evāparaṃ vākyaṃ kathāyām upacakrame", "category": "Epic, Ramayana", "book": "Ramayana", "position": "Kanda 7, Sarga 071, Verse 001"}
{"quote": "tataḥ sa daṇḍaḥ kākutstha bahuvarṣagaṇāyutam akarot tatra mandātmā rājyaṃ nihatakaṇṭakam", "category": "Epic, Ramayana", "book": "Ramayana", "position": "Kanda 7, Sarga 071, Verse 002"}
{"quote": "atha kāle tu kasmiṃś cid rājā bhārgavam āśramam ramaṇīyam upākrāmac caitre māsi manorame", "category": "Epic, Ramayana", "book": "Ramayana", "position": "Kanda 7, Sarga 071, Verse 003"}
{"quote": "tatra bhārgavakanyāṃ sa rūpeṇāpratimāṃ bhuvi vicarantīṃ vanoddeśe daṇḍo 'paśyad anuttamām", "category": "Epic, Ramayana", "book": "Ramayana", "position": "Kanda 7, Sarga 071, Verse 004"}
{"quote": "sa dṛṣṭvā tāṃ sudurmedhā anaṅgaśarapīḍitaḥ abhigamya susaṃvignaḥ kanyāṃ vacanam abravīt", "category": "Epic, Ramayana", "book": "Ramayana", "position": "Kanda 7, Sarga 071, Verse 005"}
{"quote": "kutas tvam asi suśroṇi kasya vāsi sutā śubhe pīḍito 'ham anaṅgena pṛcchāmi tvāṃ sumadhyame", "category": "Epic, Ramayana", "book": "Ramayana", "position": "Kanda 7, Sarga 071, Verse 006"}
{"quote": "tasya tv evaṃ bruvāṇasya mohonmattasya kāminaḥ bhārgavī pratyuvācedaṃ vacaḥ sānunayaṃ nṛpam", "category": "Epic, Ramayana", "book": "Ramayana", "position": "Kanda 7, Sarga 071, Verse 007"}
{"quote": "bhārgavasya sutāṃ viddhi devasyākliṣṭakarmaṇaḥ arajāṃ nāma rājendra jyeṣṭhām āśramavāsinīm", "category": "Epic, Ramayana", "book": "Ramayana", "position": "Kanda 7, Sarga 071, Verse 008"}
{"quote": "guruḥ pitā me rājendra tvaṃ ca śiṣyo mahātmanaḥ vyasanaṃ sumahat kruddhaḥ sa te dadyān mahātapāḥ", "category": "Epic, Ramayana", "book": "Ramayana", "position": "Kanda 7, Sarga 071, Verse 009"}
{"quote": "yadi vātra mayā kāryaṃ dharmadṛṣṭena satpathā varayasva nṛpa śreṣṭha pitaraṃ me mahādyutim", "category": "Epic, Ramayana", "book": "Ramayana", "position": "Kanda 7, Sarga 071, Verse 010"}
{"quote": "anyathā tu phalaṃ tubhyaṃ bhaved ghorābhisaṃhitam krodhena hi pitā me 'sau trailokyam api nirdahet", "category": "Epic, Ramayana", "book": "Ramayana", "position": "Kanda 7, Sarga 071, Verse 011"}
{"quote": "evaṃ bruvāṇām arajāṃ daṇḍaḥ kāmaśarārditaḥ pratyuvāca madonmattaḥ śirasy ādhāya so 'ñjalim", "category": "Epic, Ramayana", "book": "Ramayana", "position": "Kanda 7, Sarga 071, Verse 012"}
{"quote": "prasādaṃ kuru suśroṇi na kālaṃ kṣeptum arhasi tvatkṛte hi mama prāṇā vidīryante śubhānane", "category": "Epic, Ramayana", "book": "Ramayana", "position": "Kanda 7, Sarga 071, Verse 013"}
{"quote": "tvāṃ prāpya hi vadho vāpi pāpaṃ vāpi sudāruṇam bhaktaṃ bhajasva māṃ bhīru bhajamānaṃ suvihvalam", "category": "Epic, Ramayana", "book": "Ramayana", "position": "Kanda 7, Sarga 071, Verse 014"}
{"quote": "evam uktvā tu tāṃ kanyāṃ dorbhyāṃ gṛhya balād balī visphurantīṃ yathākāmaṃ maithunāyopacakrame", "category": "Epic, Ramayana", "book": "Ramayana", "position": "Kanda 7, Sarga 071, Verse 015"}
{"quote": "tam anarthaṃ mahāghoraṃ daṇḍaḥ kṛtvā sudāruṇam nagaraṃ prayayau cāśu madhumantam anuttamam", "category": "Epic, Ramayana", "book": "Ramayana", "position": "Kanda 7, Sarga 071, Verse 016"}
{"quote": "arajāpi rudantī sā āśramasyāvidūrataḥ pratīkṣate susaṃtrastā pitaraṃ devasaṃnibham", "category": "Epic, Ramayana", "book": "Ramayana", "position": "Kanda 7, Sarga 071, Verse 017"}
{"quote": "sa muhūrtād upaśrutya devarṣir amitaprabhaḥ svam āśramaṃ śiṣya vṛtaḥ kṣudhārtaḥ saṃnyavartata", "category": "Epic, Ramayana", "book": "Ramayana", "position": "Kanda 7, Sarga 072, Verse 001"}
{"quote": "so 'paśyad arajāṃ dīnāṃ rajasā samabhiplutām jyotsnām ivāruṇagrastāṃ pratyūṣe na virājatīm", "category": "Epic, Ramayana", "book": "Ramayana", "position": "Kanda 7, Sarga 072, Verse 002"}
{"quote": "tasya roṣaḥ samabhavat kṣudhārtasya viśeṣataḥ nirdahann iva lokāṃs trīñ śiṣyāṃś cedam uvāca ha", "category": "Epic, Ramayana", "book": "Ramayana", "position": "Kanda 7, Sarga 072, Verse 003"}
{"quote": "paśyadhvaṃ viparītasya daṇḍasyāviditātmanaḥ vipattiṃ ghorasaṃkāśāṃ kruddhām agniśikhām iva", "category": "Epic, Ramayana", "book": "Ramayana", "position": "Kanda 7, Sarga 072, Verse 004"}
{"quote": "kṣayo 'sya durmateḥ prāptaḥ sānugasya durātmanaḥ yaḥ pradīptāṃ hutāśasya śikhāṃ vai spraṣṭum icchati", "category": "Epic, Ramayana", "book": "Ramayana", "position": "Kanda 7, Sarga 072, Verse 005"}
{"quote": "yasmāt sa kṛtavān pāpam īdṛśaṃ ghoradarśanam tasmāt prāpsyati durmedhāḥ phalaṃ pāpasya karmaṇaḥ", "category": "Epic, Ramayana", "book": "Ramayana", "position": "Kanda 7, Sarga 072, Verse 006"}
{"quote": "saptarātreṇa rājāsau sabhṛtyabalavāhanaḥ pāpakarmasamācāro vadhaṃ prāpsyati durmatiḥ", "category": "Epic, Ramayana", "book": "Ramayana", "position": "Kanda 7, Sarga 072, Verse 007"}
{"quote": "samantād yojanaśataṃ viṣayaṃ cāsya durmateḥ dhakṣyate pāṃsuvarṣeṇa mahatā pākaśāsanaḥ", "category": "Epic, Ramayana", "book": "Ramayana", "position": "Kanda 7, Sarga 072, Verse 008"}
{"quote": "sarvasattvāni yānīha sthāvarāṇi carāṇi ca mahatā pāṃsuvarṣeṇa nāśaṃ yāsyanti sarvaśaḥ", "category": "Epic, Ramayana", "book": "Ramayana", "position": "Kanda 7, Sarga 072, Verse 009"}
{"quote": "daṇḍasya viṣayo yāvat tāvat sarvasamucchrayaḥ pāṃsubhuta ivālakṣyaḥ saptarātrād bhaviṣyati", "category": "Epic, Ramayana", "book": "Ramayana", "position": "Kanda 7, Sarga 072, Verse 010"}
{"quote": "ity uktvā krodhasaṃtapas tam āśramanivāsinam janaṃ janapadānteṣu sthīyatām iti cābravīt", "category": "Epic, Ramayana", "book": "Ramayana", "position": "Kanda 7, Sarga 072, Verse 011"}
{"quote": "śrutvā tūśasano vākyaṃ sa āśramāvasatho janaḥ niṣkrānto viṣayāt tasya sthānaṃ cakre 'tha bāhyataḥ", "category": "Epic, Ramayana", "book": "Ramayana", "position": "Kanda 7, Sarga 072, Verse 012"}
{"quote": "sa tathoktvā munijanam arajām idam abravīt ihaiva vasa durmedhe āśrame susamāhitā", "category": "Epic, Ramayana", "book": "Ramayana", "position": "Kanda 7, Sarga 072, Verse 013"}
{"quote": "idaṃ yojanaparyantaṃ saraḥ suruciraprabham araje vijvarā bhuṅkṣva kālaś cātra pratīkṣyatām", "category": "Epic, Ramayana", "book": "Ramayana", "position": "Kanda 7, Sarga 072, Verse 014"}
{"quote": "tvatsamīpe tu ye sattvā vāsam eṣyanti tāṃ niśām avadhyāḥ pāṃsuvarṣeṇa te bhaviṣyanti nityadā", "category": "Epic, Ramayana", "book": "Ramayana", "position": "Kanda 7, Sarga 072, Verse 015"}
{"quote": "ity uktvā bhārgavo vāsam anyatra samupākramat saptāhād bhasmasādbhūtaṃ yathoktaṃ brahmavādinā", "category": "Epic, Ramayana", "book": "Ramayana", "position": "Kanda 7, Sarga 072, Verse 016"}
{"quote": "tasyāsau daṇḍaviṣayo vindhyaśaivalasānuṣu śapto brahmarṣiṇā tena purā vaidharmake kṛte", "category": "Epic, Ramayana", "book": "Ramayana", "position": "Kanda 7, Sarga 072, Verse 017"}
{"quote": "tataḥ prabhṛti kākutstha daṇḍakāraṇyam ucyate tapasvinaḥ sthitā yatra janasthānam atho 'bhavat", "category": "Epic, Ramayana", "book": "Ramayana", "position": "Kanda 7, Sarga 072, Verse 018"}
{"quote": "etat te sarvam ākhyātaṃ yan māṃ pṛcchasi rāghava saṃdhyām upāsituṃ vīra samayo hy ativartate", "category": "Epic, Ramayana", "book": "Ramayana", "position": "Kanda 7, Sarga 072, Verse 019"}
{"quote": "ete maharṣayaḥ sarve pūrṇakumbhāḥ samantataḥ kṛtodako naravyāghra ādityaṃ paryupāsate", "category": "Epic, Ramayana", "book": "Ramayana", "position": "Kanda 7, Sarga 072, Verse 020"}
{"quote": "sa tair ṛṣibhir abhyastaḥ sahitair brahmasattamaiḥ ravir astaṃ gato rāma gacchodakam upaspṛśa", "category": "Epic, Ramayana", "book": "Ramayana", "position": "Kanda 7, Sarga 072, Verse 021"}
{"quote": "ṛṣer vacanam ājñāya rāmaḥ saṃdhyām upāsitum upākrāmat saraḥ puṇyam apsarobhir niṣevitam", "category": "Epic, Ramayana", "book": "Ramayana", "position": "Kanda 7, Sarga 073, Verse 001"}
{"quote": "tatrodakam upaspṛṣśya saṃdhyām anvāsya paścimām āśramaṃ prāviśad rāmaḥ kumbhayoner mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 002"}
{"quote": "asyāgastyo bahuguṇaṃ phalamūlaṃ tathauṣadhīḥ śākāni ca pavitrāṇi bhojanārtham akalpayat", "category": "Epic, Ramayana", "book": "Ramayana", "position": "Kanda 7, Sarga 073, Verse 003"}
{"quote": "sa bhuktavān naraśreṣṭhas tad annam amṛtopamam prītaś ca parituṣṭaś ca tāṃ rātriṃ samupāvasat", "category": "Epic, Ramayana", "book": "Ramayana", "position": "Kanda 7, Sarga 073, Verse 004"}
{"quote": "prabhāte kālyam utthāya kṛtvāhnikam ariṃdamaḥ ṛṣiṃ samabhicakrāma gamanāya raghūttamaḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 005"}
{"quote": "abhivādyābravīd rāmo maharṣiṃ kumbhasaṃbhavam āpṛcche tvāṃ gamiṣyāmi mām anujñātum arhasi", "category": "Epic, Ramayana", "book": "Ramayana", "position": "Kanda 7, Sarga 073, Verse 006"}
{"quote": "dhanyo 'smy anugṛhīto 'smi darśanena mahātmanaḥ draṣṭuṃ caivāgamiṣyāmi pāvanārtham ihātmanaḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 007"}
{"quote": "tathā vadati kākutsthe vākyam adbhutadarśanam uvāca paramaprīto dharmanetras tapodhanaḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 008"}
{"quote": "atyadbhutam idaṃ vākyaṃ tava rāma śubhākṣaram pāvanaḥ sarvalokānāṃ tvam eva raghunandana", "category": "Epic, Ramayana", "book": "Ramayana", "position": "Kanda 7, Sarga 073, Verse 009"}
{"quote": "muhūrtam api rāma tvāṃ ye nu paśyanti ke cana pāvitāḥ svargabhūtās te pūjyante divi daivataiḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 010"}
{"quote": "ye ca tvāṃ ghoracakṣurbhir īkṣante prāṇino bhuvi hatās te yamadaṇḍena sadyo nirayagāminaḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 011"}
{"quote": "gaccha cāriṣṭam avyagraḥ panthānam akutobhayam praśādhi rājyaṃ dharmeṇa gatir hi jagato bhavān", "category": "Epic, Ramayana", "book": "Ramayana", "position": "Kanda 7, Sarga 073, Verse 012"}
{"quote": "evam uktas tu muninā prāñjaliḥ prpagraho nṛpaḥ abhyavādayata prājñas tam ṛṣiṃ puṇyaśīlinam", "category": "Epic, Ramayana", "book": "Ramayana", "position": "Kanda 7, Sarga 073, Verse 013"}
{"quote": "abhivādya muniśreṣṭhaṃ tāṃś ca sarvāṃs tapodhanān adhyārohat tad avyagraḥ puṣpakaṃ hemabhūṣitam", "category": "Epic, Ramayana", "book": "Ramayana", "position": "Kanda 7, Sarga 073, Verse 014"}
{"quote": "taṃ prayāntaṃ munigaṇā āśīrvādaiḥ samantataḥ apūjayan mahendrābhaṃ sahasrākṣam ivāmarāḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 015"}
{"quote": "svasthaḥ sa dadṛśe rāmaḥ puṣpake hemabhūṣite śaśī meghasamīpastho yathā jaladharāgame", "category": "Epic, Ramayana", "book": "Ramayana", "position": "Kanda 7, Sarga 073, Verse 016"}
{"quote": "tato 'rdhadivase prāpte pūjyamānas tatas tataḥ ayodhyāṃ prāpya kākutstho vimānād avarohata", "category": "Epic, Ramayana", "book": "Ramayana", "position": "Kanda 7, Sarga 073, Verse 017"}
{"quote": "tato visṛjya ruciraṃ puṣpakaṃ kāmagāminam kakṣyāntaravinikṣiptaṃ dvāḥsthaṃ rāmo 'bravīd vacaḥ", "category": "Epic, Ramayana", "book": "Ramayana", "position": "Kanda 7, Sarga 073, Verse 018"}
{"quote": "lakṣmaṇaṃ bharataṃ caiva gatvā tau laghuvikramau mamāgamanam ākhyāya śabdāpaya ca māṃ ciram", "category": "Epic, Ramayana", "book": "Ramayana", "position": "Kanda 7, Sarga 073, Verse 019"}
{"quote": "tac chrutvā bhāṣitaṃ tasya rāmasyākliṣṭakarmaṇaḥ dvāḥsthaḥ kumārāv āhūya rāghavāya nyavedayat", "category": "Epic, Ramayana", "book": "Ramayana", "position": "Kanda 7, Sarga 074, Verse 001"}
{"quote": "dṛṣṭvā tu rāghavaḥ prāptau priyau bharatalakṣmaṇau pariṣvajya tato rāmo vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 074, Verse 002"}
{"quote": "kṛtaṃ mayā yathātathyaṃ dvijakāryam anuttamam dharmasetumato bhūyaḥ kartum icchāmi rāghavau", "category": "Epic, Ramayana", "book": "Ramayana", "position": "Kanda 7, Sarga 074, Verse 003"}
{"quote": "yuvābhyām ātmabhūtābhyāṃ rājasūyam anuttamam sahito yaṣṭum icchāmi tatra dharmo hi śāśvataḥ", "category": "Epic, Ramayana", "book": "Ramayana", "position": "Kanda 7, Sarga 074, Verse 004"}
{"quote": "iṣṭvā tu rājasūyena mitraḥ śatrunibarhaṇaḥ suhutena suyajñena varuṇatvam upāgamat", "category": "Epic, Ramayana", "book": "Ramayana", "position": "Kanda 7, Sarga 074, Verse 005"}
{"quote": "somaś ca rājasūyena iṣṭvā dharmeṇa dharmavit prāptaś ca sarvalokānāṃ kīrtiṃ sthānaṃ ca śāśvatam", "category": "Epic, Ramayana", "book": "Ramayana", "position": "Kanda 7, Sarga 074, Verse 006"}
{"quote": "asminn ahani yac chreyaś cintyatāṃ tan mayā saha hitaṃ cāyati yuktaṃ ca prayatau vaktum arhatha", "category": "Epic, Ramayana", "book": "Ramayana", "position": "Kanda 7, Sarga 074, Verse 007"}
{"quote": "śrutā tu rāghavasyaitad vākyaṃ vākyaviśāradaḥ bharataḥ prāñjalir bhūtvā vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 074, Verse 008"}
{"quote": "tvayi dharmaḥ paraḥ sādho tvayi sarvā vasuṃdharā pratiṣṭhitā mahābāho yaśaś cāmitavikrama", "category": "Epic, Ramayana", "book": "Ramayana", "position": "Kanda 7, Sarga 074, Verse 009"}
{"quote": "mahīpālāś ca sarve tvāṃ prajāpatim ivāmarāḥ nirīkṣante mahātmāno lokanāthaṃ yathā vayam", "category": "Epic, Ramayana", "book": "Ramayana", "position": "Kanda 7, Sarga 074, Verse 010"}
{"quote": "prajāś ca pitṛvad rājan paśyanti tvāṃ mahābala pṛthivyāṃ gatibhūto 'si prāṇinām api rāghava", "category": "Epic, Ramayana", "book": "Ramayana", "position": "Kanda 7, Sarga 074, Verse 011"}
{"quote": "sa tvam evaṃvidhaṃ yajñam āhartāsi kathaṃ nṛpa pṛthivyāṃ rājavaṃśānāṃ vināśo yatra dṛśyate", "category": "Epic, Ramayana", "book": "Ramayana", "position": "Kanda 7, Sarga 074, Verse 012"}
{"quote": "pṛthivyāṃ ye ca puruṣā rājan pauruṣam āgatāḥ sarveṣāṃ bhavitā tatra kṣayaḥ sarvāntakopamaḥ", "category": "Epic, Ramayana", "book": "Ramayana", "position": "Kanda 7, Sarga 074, Verse 013"}
{"quote": "sa tvaṃ puruṣaśārdūla guṇair atulavikrama pṛthivīṃ nārhase hantuṃ vaśe hi tava vartate", "category": "Epic, Ramayana", "book": "Ramayana", "position": "Kanda 7, Sarga 074, Verse 014"}
{"quote": "bharatasya tu tad vākyaṃ śrutvāmṛtamayaṃ yathā praharṣam atulaṃ lebhe rāmaḥ satyaparākramaḥ", "category": "Epic, Ramayana", "book": "Ramayana", "position": "Kanda 7, Sarga 074, Verse 015"}
{"quote": "uvāca ca śubhāṃ vāṇīṃ kaikeyyā nandivardhanam prīto 'smi parituṣṭo 'smi tavādya vacanena hi", "category": "Epic, Ramayana", "book": "Ramayana", "position": "Kanda 7, Sarga 074, Verse 016"}
{"quote": "idaṃ vacanam aklībaṃ tvayā dharmasamāhitam vyāhṛtaṃ puruṣavyāghra pṛthivyāḥ paripālanam", "category": "Epic, Ramayana", "book": "Ramayana", "position": "Kanda 7, Sarga 074, Verse 017"}
{"quote": "eṣa tasmād abhiprāyād rājasūyāt kratūttamān nivartayāmi dharmajña tava suvyāhṛtena vai", "category": "Epic, Ramayana", "book": "Ramayana", "position": "Kanda 7, Sarga 074, Verse 018"}
{"quote": "prajānāṃ pālanaṃ dharmo rājñāṃ yajñena saṃmitaḥ tasmāc chṛṇomi te vākyaṃ sādhūktaṃ susamāhitam", "category": "Epic, Ramayana", "book": "Ramayana", "position": "Kanda 7, Sarga 074, Verse 019"}
{"quote": "tathoktavati rāme tu bharate ca mahātmani lakṣmaṇo 'pi śubhaṃ vākyam uvāca raghunandanam", "category": "Epic, Ramayana", "book": "Ramayana", "position": "Kanda 7, Sarga 075, Verse 001"}
{"quote": "aśvamedho mahāyajñaḥ pāvanaḥ sarvapāpmanām pāvanas tava durdharṣo rocatāṃ kratupuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 002"}
{"quote": "śrūyate hi purāvṛttaṃ vāsave sumahātmani brahmahatyāvṛtaḥ śakro hayamedhena pāvitaḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 003"}
{"quote": "purā kila mahābāho devāsurasamāgame vṛtro nāma mahān āsīd daiteyo lokasaṃmataḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 004"}
{"quote": "vistīrṇā yojanaśatam ucchritas triguṇaṃ tataḥ anurāgeṇa lokāṃs trīn snehāt paśyati sarvataḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 005"}
{"quote": "dharmajñaś ca kṛtajñaś ca buddhyā ca pariniṣṭhitaḥ śaśāsa pṛthivīṃ sarvāṃ dharmeṇa susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 006"}
{"quote": "tasmin praśāsati tadā sarvakāmadughā mahī rasavanti prasūtāni mūlāni ca phalāni ca", "category": "Epic, Ramayana", "book": "Ramayana", "position": "Kanda 7, Sarga 075, Verse 007"}
{"quote": "akṛṣṭapacyā pṛthivī susaṃpannā mahātmanaḥ sa rājyaṃ tādṛśaṃ bhuṅkte sphītam adbhutadarśanam", "category": "Epic, Ramayana", "book": "Ramayana", "position": "Kanda 7, Sarga 075, Verse 008"}
{"quote": "tasya buddhiḥ samutpannā tapaḥ kuryām anuttamam tapo hi paramaṃ śreyas tapo hi paramaṃ sukham", "category": "Epic, Ramayana", "book": "Ramayana", "position": "Kanda 7, Sarga 075, Verse 009"}
{"quote": "sa nikṣipya sutaṃ jyeṣṭhaṃ paureṣu parameśvaram tapa ugram upātiṣṭhat tāpayan sarvadevatāḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 010"}
{"quote": "tapas tapyati vṛtre tu vāsavaḥ paramārtavat viṣṇuṃ samupasaṃkramya vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 075, Verse 011"}
{"quote": "tapasyatā mahābāho lokā vṛtreṇa nirjitāḥ balavān sa hi dharmātmā nainaṃ śakṣyāmi bādhitum", "category": "Epic, Ramayana", "book": "Ramayana", "position": "Kanda 7, Sarga 075, Verse 012"}
{"quote": "yady asau tapa ātiṣṭhed bhūya eva sureśvara yāval lokā dhariṣyanti tāvad asya vaśānugāḥ", "category": "Epic, Ramayana", "book": "Ramayana", "position": "Kanda 7, Sarga 075, Verse 013"}
{"quote": "tvaṃ cainaṃ paramodāram upekṣasi mahābala kṣaṇaṃ hi na bhaved vṛtraḥ kruddhe tvayi sureśvara", "category": "Epic, Ramayana", "book": "Ramayana", "position": "Kanda 7, Sarga 075, Verse 014"}
{"quote": "yadā hi prītisaṃyogaṃ tvayā viṣṇo samāgataḥ tadā prabhṛti lokānāṃ nāthatvam upalabdhavān", "category": "Epic, Ramayana", "book": "Ramayana", "position": "Kanda 7, Sarga 075, Verse 015"}
{"quote": "sa tvaṃ prasādaṃ lokānāṃ kuruṣva sumahāyaśaḥ tvatkṛtena hi sarvaṃ syāt praśāntam ajaraṃ jagat", "category": "Epic, Ramayana", "book": "Ramayana", "position": "Kanda 7, Sarga 075, Verse 016"}
{"quote": "ime hi sarve viṣṇo tvāṃ nirīkṣante divaukasaḥ vṛtraghatena mahatā eṣāṃ sāhyaṃ kuruṣva ha", "category": "Epic, Ramayana", "book": "Ramayana", "position": "Kanda 7, Sarga 075, Verse 017"}
{"quote": "tvayā hi nityaśaḥ sāhyaṃ kṛtam eṣāṃ mahātmanām asahyam idam anyeṣām agatīnāṃ gatir bhavān", "category": "Epic, Ramayana", "book": "Ramayana", "position": "Kanda 7, Sarga 075, Verse 018"}
{"quote": "lakṣmaṇasya tu tad vākyaṃ śrutvā śatrunibarhaṇaḥ vṛtraghātam aśeṣeṇa kathayety āha lakṣmaṇam", "category": "Epic, Ramayana", "book": "Ramayana", "position": "Kanda 7, Sarga 076, Verse 001"}
{"quote": "rāghaveṇaivam uktas tu sumitrānandavardhanaḥ bhūya eva kathāṃ divyāṃ kathayām āsa lakṣmaṇaḥ", "category": "Epic, Ramayana", "book": "Ramayana", "position": "Kanda 7, Sarga 076, Verse 002"}
{"quote": "sahasrākṣavacaḥ śrutvā sarveṣāṃ ca divaukasām viṣṇur devān uvācedaṃ sarvān indrapurogamān", "category": "Epic, Ramayana", "book": "Ramayana", "position": "Kanda 7, Sarga 076, Verse 003"}
{"quote": "pūrvaṃ sauhṛdabaddho 'smi vṛtrasya sumahātmanaḥ tena yuṣmat priyārthaṃ vai nāhaṃ hanmi mahāsuram", "category": "Epic, Ramayana", "book": "Ramayana", "position": "Kanda 7, Sarga 076, Verse 004"}
{"quote": "avaśyaṃ karaṇīyaṃ ca bhavatāṃ sukham uttamam tasmād upāyam ākhyāsye yena vṛtraṃ haniṣyatha", "category": "Epic, Ramayana", "book": "Ramayana", "position": "Kanda 7, Sarga 076, Verse 005"}
{"quote": "tridhā bhūtaṃ kariṣye 'ham ātmānaṃ surasattamāḥ tena vṛtraṃ sahasrākṣo haniṣyati na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 076, Verse 006"}
{"quote": "eko 'ṃśo vāsavaṃ yātu dvitīyo vajram eva tu tṛtīyo bhūtalaṃ śakras tato vṛtraṃ haniṣyati", "category": "Epic, Ramayana", "book": "Ramayana", "position": "Kanda 7, Sarga 076, Verse 007"}
{"quote": "tathā bruvati deveśe devā vākyam athābruvan evam etan na saṃdeho yathā vadasi daityahan", "category": "Epic, Ramayana", "book": "Ramayana", "position": "Kanda 7, Sarga 076, Verse 008"}
{"quote": "bhadraṃ te 'stu gamiṣyāmo vṛtrāsuravadhaiṣiṇaḥ bhajasva paramodāravāsavaṃ svena tejasā", "category": "Epic, Ramayana", "book": "Ramayana", "position": "Kanda 7, Sarga 076, Verse 009"}
{"quote": "tataḥ sarve mahātmānaḥ sahasrākṣapurogamāḥ tad araṇyam upākrāman yatra vṛtro mahāsuraḥ", "category": "Epic, Ramayana", "book": "Ramayana", "position": "Kanda 7, Sarga 076, Verse 010"}
{"quote": "te 'paśyaṃs tejasā bhūtaṃ tapantam asurottamam pibantam iva lokāṃs trīn nirdahantam ivāmbaram", "category": "Epic, Ramayana", "book": "Ramayana", "position": "Kanda 7, Sarga 076, Verse 011"}
{"quote": "dṛṣṭvaiva cāsuraśreṣṭhaṃ devās trāsam upāgaman katham enaṃ vadhiṣyāmaḥ kathaṃ na syāt parājayaḥ", "category": "Epic, Ramayana", "book": "Ramayana", "position": "Kanda 7, Sarga 076, Verse 012"}
{"quote": "teṣāṃ cintayatāṃ tatra sahasrākṣaḥ puraṃdaraḥ vajraṃ pragṛhya bāhubhyāṃ prahiṇod vṛtramūrdhani", "category": "Epic, Ramayana", "book": "Ramayana", "position": "Kanda 7, Sarga 076, Verse 013"}
{"quote": "kālāgnineva ghoreṇa dīpteneva mahārciṣā prataptaṃ vṛtraśirasi jagat trāsam upāgamat", "category": "Epic, Ramayana", "book": "Ramayana", "position": "Kanda 7, Sarga 076, Verse 014"}
{"quote": "asaṃbhāvyaṃ vadhaṃ tasya vṛtrasya vibudhādhipaḥ cintayāno jagāmāśu lokasyāntaṃ mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 076, Verse 015"}
{"quote": "tam indraṃ brahmahatyāśu gacchantam anugacchati apatac cāsya gātreṣu tam indraṃ duḥkham āviśat", "category": "Epic, Ramayana", "book": "Ramayana", "position": "Kanda 7, Sarga 076, Verse 016"}
{"quote": "hatārayaḥ pranaṣṭendrā devāḥ sāgnipurogamāḥ viṣṇuṃ tribhuvaṇaśreṣṭhaṃ muhur muhur apūjayan", "category": "Epic, Ramayana", "book": "Ramayana", "position": "Kanda 7, Sarga 076, Verse 017"}
{"quote": "tvaṃ gatiḥ paramā deva pūrvajo jagataḥ prabhuḥ rathārthaṃ sarvabhūtānāṃ viṣṇutvam upajagmivān", "category": "Epic, Ramayana", "book": "Ramayana", "position": "Kanda 7, Sarga 076, Verse 018"}
{"quote": "hataś cāyaṃ tvayā vṛtro brahmahatyā ca vāsavam bādhate suraśārdūla mokṣaṃ tasya vinirdiśa", "category": "Epic, Ramayana", "book": "Ramayana", "position": "Kanda 7, Sarga 076, Verse 019"}
{"quote": "teṣāṃ tad vacanaṃ śrutvā devānāṃ viṣṇur abravīt mām eva yajatāṃ śakraḥ pāvayiṣyāmi vajriṇam", "category": "Epic, Ramayana", "book": "Ramayana", "position": "Kanda 7, Sarga 076, Verse 020"}
{"quote": "puṇyena hayamedhena mām iṣṭvā pākaśāsanaḥ punar eṣyati devānām indratvam akutobhayaḥ", "category": "Epic, Ramayana", "book": "Ramayana", "position": "Kanda 7, Sarga 076, Verse 021"}
{"quote": "evaṃ saṃdiśya devānāṃ tāṃ vāṇīm amṛtopamā jagāma viṣṇur deveśaḥ stūyamānas triviṣṭapam", "category": "Epic, Ramayana", "book": "Ramayana", "position": "Kanda 7, Sarga 076, Verse 022"}
{"quote": "tathā vṛtravadhaṃ sarvam akhilena sa lakṣmaṇaḥ kathayitvā naraśreṣṭhaḥ kathāśeṣam upākramat", "category": "Epic, Ramayana", "book": "Ramayana", "position": "Kanda 7, Sarga 077, Verse 001"}
{"quote": "tato hate mahāvīrye vṛtre devabhayaṃkare brahmahatyāvṛtaḥ śakraḥ saṃjñāṃ lebhe na vṛtrahā", "category": "Epic, Ramayana", "book": "Ramayana", "position": "Kanda 7, Sarga 077, Verse 002"}
{"quote": "so 'ntam āśritya lokānāṃ naṣṭasaṃjño vicetanaḥ kālaṃ tatrāvasat kaṃ cid veṣṭamāno yathoragaḥ", "category": "Epic, Ramayana", "book": "Ramayana", "position": "Kanda 7, Sarga 077, Verse 003"}
{"quote": "atha naṣṭe sahasrākṣe udvignam abhavaj jagat bhūmiś ca dhvastasaṃkāśā niḥsnehā śuṣkakānanā", "category": "Epic, Ramayana", "book": "Ramayana", "position": "Kanda 7, Sarga 077, Verse 004"}
{"quote": "niḥsrotasaś cāmbuvāhā hradāś ca saritas tathā saṃkṣobhaś caiva sattvānām anāvṛṣṭikṛto 'bhavat", "category": "Epic, Ramayana", "book": "Ramayana", "position": "Kanda 7, Sarga 077, Verse 005"}
{"quote": "kṣīyamāṇe tu loke 'smin saṃbhrāntamanasaḥ surāḥ yad uktaṃ viṣṇunā pūrvaṃ taṃ yajñaṃ samupānayan", "category": "Epic, Ramayana", "book": "Ramayana", "position": "Kanda 7, Sarga 077, Verse 006"}
{"quote": "tataḥ sarve suragaṇāḥ sopādhyāyāḥ saharṣibhiḥ taṃ deśaṃ sahitā jagmur yatrendro bhayamohitaḥ", "category": "Epic, Ramayana", "book": "Ramayana", "position": "Kanda 7, Sarga 077, Verse 007"}
{"quote": "te tu dṛṣṭvā sahasrākṣaṃ mohitaṃ brahmahatyayā taṃ puraskṛtya deveśam aśvamedhaṃ pracakrire", "category": "Epic, Ramayana", "book": "Ramayana", "position": "Kanda 7, Sarga 077, Verse 008"}
{"quote": "tato 'śvamedhaḥ sumahān mahendrasya mahātmanaḥ vavṛdhe brahmahatyāyāḥ pāvanārthaṃ nareśvara", "category": "Epic, Ramayana", "book": "Ramayana", "position": "Kanda 7, Sarga 077, Verse 009"}
{"quote": "tato yajñasamāptau tu brahmahatyā mahātmanaḥ abhigamyābravīd vākyaṃ kva me sthānaṃ vidhāsyatha", "category": "Epic, Ramayana", "book": "Ramayana", "position": "Kanda 7, Sarga 077, Verse 010"}
{"quote": "te tām ūcus tato devās tuṣṭāḥ prītisamanvitāḥ caturdhā vibhajātmānam ātmanaiva durāsade", "category": "Epic, Ramayana", "book": "Ramayana", "position": "Kanda 7, Sarga 077, Verse 011"}
{"quote": "devānāṃ bhāṣitaṃ śrutvā brahmahatyā mahātmanām saṃnidhau sthānam anyatra varayām āsa durvasā", "category": "Epic, Ramayana", "book": "Ramayana", "position": "Kanda 7, Sarga 077, Verse 012"}
{"quote": "ekenāṃśena vatsyāmi pūrṇodāsu nadīṣu vai dvitīyena tu vṛkṣeṣu satyam etad bravīmi vaḥ", "category": "Epic, Ramayana", "book": "Ramayana", "position": "Kanda 7, Sarga 077, Verse 013"}
{"quote": "yo 'yam aṃśas tṛtīyo me strīṣu yauvanaśāliṣu trirātraṃ darpaparṇāsu vasiṣye darpaghātinī", "category": "Epic, Ramayana", "book": "Ramayana", "position": "Kanda 7, Sarga 077, Verse 014"}
{"quote": "hantāro brāhmaṇān ye tu prekṣāpūrvam adūṣakān tāṃś caturthena bhāgena saṃśrayiṣye surarṣabhāḥ", "category": "Epic, Ramayana", "book": "Ramayana", "position": "Kanda 7, Sarga 077, Verse 015"}
{"quote": "pratyūcus tāṃ tato devā yathā vadasi durvase tathā bhavatu tat sarvaṃ sādhayasva yathepsitam", "category": "Epic, Ramayana", "book": "Ramayana", "position": "Kanda 7, Sarga 077, Verse 016"}
{"quote": "tataḥ prītyānvitā devāḥ sahasrākṣaṃ vavandire vijvaraḥ pūtapāpmā ca vāsavaḥ samapadyata", "category": "Epic, Ramayana", "book": "Ramayana", "position": "Kanda 7, Sarga 077, Verse 017"}
{"quote": "praśāntaṃ ca jagat sarvaṃ sahasrākṣe pratiṣṭhate yajñaṃ cādbhutasaṃkāśaṃ tadā śakro 'bhyapūjayat", "category": "Epic, Ramayana", "book": "Ramayana", "position": "Kanda 7, Sarga 077, Verse 018"}
{"quote": "īdṛśo hy aśvamedhasya prabhāvo raghunandana yajasva sumahābhāga hayamedhena pārthiva", "category": "Epic, Ramayana", "book": "Ramayana", "position": "Kanda 7, Sarga 077, Verse 019"}
{"quote": "tac chrutvā lakṣmaṇenoktaṃ vākyaṃ vākyaviśāradaḥ pratyuvāca mahātejāḥ prahasan rāghavo vacaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 001"}
{"quote": "evam etan naraśreṣṭha yathā vadasi lakṣmaṇa vṛtraghātam aśeṣeṇa vājimedhaphalaṃ ca yat", "category": "Epic, Ramayana", "book": "Ramayana", "position": "Kanda 7, Sarga 078, Verse 002"}
{"quote": "śrūyate hi purā saumya kardamasya prajāpateḥ putro bāhlīśvaraḥ śrīmān ilo nāma sudhārmikaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 003"}
{"quote": "sa rājā pṛthivīṃ sarvāṃ vaśe kṛtvā mahāyaśāḥ rājyaṃ caiva naravyāghra putravat paryapālayat", "category": "Epic, Ramayana", "book": "Ramayana", "position": "Kanda 7, Sarga 078, Verse 004"}
{"quote": "suraiś ca paramodārair daiteyaiś ca mahāsuraiḥ nāgarākṣasagandharvair yakṣaiś ca sumahātmabhiḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 005"}
{"quote": "pūjyate nityaśaḥ saumya bhayārtai raghunandana abibhyaṃś ca trayo lokāḥ saroṣasya mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 006"}
{"quote": "sa rājā tādṛśo hy āsīd dharme vīrye ca niṣṭhitaḥ buddhyā ca paramodāro bāhlīkānāṃ mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 007"}
{"quote": "sa pracakre mahābāhur mṛgayāṃ rucire vane caitre manorame māsi sabhṛtyabalavāhanaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 008"}
{"quote": "prajaghne sa nṛpo 'raṇye mṛgāñ śatasahasraśaḥ hatvaiva tṛptir nābhūc ca rājñas tasya mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 009"}
{"quote": "nānāmṛgāṇām ayutaṃ vadhyamānaṃ mahātmanā yatra jāto mahāsenas taṃ deśam upacakrame", "category": "Epic, Ramayana", "book": "Ramayana", "position": "Kanda 7, Sarga 078, Verse 010"}
{"quote": "tasmiṃs tu devadeveśaḥ śailarājasutāṃ haraḥ ramayām āsa durdharṣaiḥ sarvair anucaraiḥ saha", "category": "Epic, Ramayana", "book": "Ramayana", "position": "Kanda 7, Sarga 078, Verse 011"}
{"quote": "kṛtvā strībhūtam ātmānam umeśo gopatidhvajaḥ devyāḥ priyacikīrṣuḥ sa tasmin parvatanirjhare", "category": "Epic, Ramayana", "book": "Ramayana", "position": "Kanda 7, Sarga 078, Verse 012"}
{"quote": "ye ca tatra vanoddeśe sattvāḥ puruṣavādinaḥ yac ca kiṃ cana tat sarvaṃ nārīsaṃjñaṃ babhūva ha", "category": "Epic, Ramayana", "book": "Ramayana", "position": "Kanda 7, Sarga 078, Verse 013"}
{"quote": "etasminn antare rājā sa ilaḥ kardamātmajaḥ nighnan mṛgasahasrāṇi taṃ deśam upacakrame", "category": "Epic, Ramayana", "book": "Ramayana", "position": "Kanda 7, Sarga 078, Verse 014"}
{"quote": "sa dṛṣṭvā strīkṛtaṃ sarvaṃ savyālamṛgapakṣiṇam ātmānaṃ sānugaṃ caiva strībhūtaṃ raghunandana", "category": "Epic, Ramayana", "book": "Ramayana", "position": "Kanda 7, Sarga 078, Verse 015"}
{"quote": "tasya duḥkhaṃ mahat tv āsīd dṛṣṭvātmānaṃ tathā gatam umāpateś ca tat karma jñātvā trāsam upāgamat", "category": "Epic, Ramayana", "book": "Ramayana", "position": "Kanda 7, Sarga 078, Verse 016"}
{"quote": "tato devaṃ mahātmānaṃ śitikaṇṭhaṃ kapardinam jagāma śaraṇaṃ rājā sabhṛtyabalavāhanaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 017"}
{"quote": "tataḥ prahasya varadaḥ saha devyā mahāyaśāḥ prajāpatisutaṃ vākyam uvāca varadaḥ svayam", "category": "Epic, Ramayana", "book": "Ramayana", "position": "Kanda 7, Sarga 078, Verse 018"}
{"quote": "uttiṣṭhottiṣṭha rājarṣe kārdameya mahābala puruṣatvam ṛte saumya varaṃ varaya suvrata", "category": "Epic, Ramayana", "book": "Ramayana", "position": "Kanda 7, Sarga 078, Verse 019"}
{"quote": "tataḥ sa rājā śokārtāḥ pratyākhyāto mahātmanā na sa jagrāha strībhūto varam anyaṃ surottamāt", "category": "Epic, Ramayana", "book": "Ramayana", "position": "Kanda 7, Sarga 078, Verse 020"}
{"quote": "tataḥ śokena mahatā śailarājasutāṃ nṛpaḥ praṇipatya mahādevīṃ sarveṇaivāntarātmanā", "category": "Epic, Ramayana", "book": "Ramayana", "position": "Kanda 7, Sarga 078, Verse 021"}
{"quote": "īśe varāṇāṃ varade lokānām asi bhāmini amoghadarśane devi bhaje saumye namo 'stu te", "category": "Epic, Ramayana", "book": "Ramayana", "position": "Kanda 7, Sarga 078, Verse 022"}
{"quote": "hṛdgataṃ tasya rājarṣer vijñāya harasaṃnidhau pratyuvāca śubhaṃ vākyaṃ devī rudrasya saṃmatā", "category": "Epic, Ramayana", "book": "Ramayana", "position": "Kanda 7, Sarga 078, Verse 023"}
{"quote": "ardhasya devo varado varārdhasya tathā hy aham tasmād ardhaṃ gṛhāṇa tvaṃ strīpuṃsor yāvad icchasi", "category": "Epic, Ramayana", "book": "Ramayana", "position": "Kanda 7, Sarga 078, Verse 024"}
{"quote": "tad adbhutatamaṃ śrutvā devyā varam anuttamam saṃprahṛṣṭamanā bhūtvā rājā vākyam athābravīt", "category": "Epic, Ramayana", "book": "Ramayana", "position": "Kanda 7, Sarga 078, Verse 025"}
{"quote": "yadi devi prasannā me rūpeṇāpratimā bhuvi māsaṃ strītvam upāsitvā māsaṃ syāṃ puruṣaḥ punaḥ", "category": "Epic, Ramayana", "book": "Ramayana", "position": "Kanda 7, Sarga 078, Verse 026"}
{"quote": "īpsitaṃ tasya vijñāya devī surucirānanā pratyuvāca śubhaṃ vākyam evam etad bhaviṣyati", "category": "Epic, Ramayana", "book": "Ramayana", "position": "Kanda 7, Sarga 078, Verse 027"}
{"quote": "rājan puruṣabhūtas tvaṃ strībhāvaṃ na smariṣyasi strībhūtaś cāparaṃ māsaṃ na smariṣyasi pauruṣam", "category": "Epic, Ramayana", "book": "Ramayana", "position": "Kanda 7, Sarga 078, Verse 028"}
{"quote": "evaṃ sa rājā puruṣo māmaṃ bhūtvātha kārdamiḥ trailokyasundarī nārī māsam ekam ilābhavat", "category": "Epic, Ramayana", "book": "Ramayana", "position": "Kanda 7, Sarga 078, Verse 029"}
{"quote": "tāṃ kathām ilasaṃbaddhāṃ rāmeṇa samudīritām lakṣmaṇo bharataś caiva śrutvā paramavismitau", "category": "Epic, Ramayana", "book": "Ramayana", "position": "Kanda 7, Sarga 079, Verse 001"}
{"quote": "tau rāmaṃ prāñjalībhūtvā tasya rājño mahātmanaḥ vistaraṃ tasya bhāvasya tadā papracchatuḥ punaḥ", "category": "Epic, Ramayana", "book": "Ramayana", "position": "Kanda 7, Sarga 079, Verse 002"}
{"quote": "kathaṃ sa rājā strībhūto vartayām āsa durgatim puruṣo vā yadā bhūtaḥ kāṃ vṛttiṃ vartayaty asau", "category": "Epic, Ramayana", "book": "Ramayana", "position": "Kanda 7, Sarga 079, Verse 003"}
{"quote": "tayos tad bhāṣitaṃ śrutvā kautūhalasamanvitam kathayām āsa kākutṣṭhas tasya rājño yathā gatam", "category": "Epic, Ramayana", "book": "Ramayana", "position": "Kanda 7, Sarga 079, Verse 004"}
{"quote": "tam eva prathamaṃ māsaṃ strībhūtvā lokasundarī tābhiḥ parivṛtā strībhir ye 'sya pūrvaṃ padānugāḥ", "category": "Epic, Ramayana", "book": "Ramayana", "position": "Kanda 7, Sarga 079, Verse 005"}
{"quote": "tat kānanaṃ vigāhyāśu vijahre lokasundarī drumagulmalatākīrṇaṃ padbhyāṃ padmadalekṣaṇā", "category": "Epic, Ramayana", "book": "Ramayana", "position": "Kanda 7, Sarga 079, Verse 006"}
{"quote": "vāhanāni ca sarvāṇi saṃtyaktvā vai samantataḥ parvatābhogavivare tasmin reme ilā tadā", "category": "Epic, Ramayana", "book": "Ramayana", "position": "Kanda 7, Sarga 079, Verse 007"}
{"quote": "atha tasmin vanoddeśe parvatasyāvidūrataḥ saraḥ suruciraprakhyaṃ nānāpakṣigaṇāyutam", "category": "Epic, Ramayana", "book": "Ramayana", "position": "Kanda 7, Sarga 079, Verse 008"}
{"quote": "dadarśa sā ilā tasmin budhaṃ somasutaṃ tadā jvalantaṃ svena vapuṣā pūrṇaṃ somam ivoditam", "category": "Epic, Ramayana", "book": "Ramayana", "position": "Kanda 7, Sarga 079, Verse 009"}
{"quote": "tapantaṃ ca tapas tīvram ambhomadhye durāsadam yaśak saraṃ kāmagamaṃ tāruṇye paryavasthitam", "category": "Epic, Ramayana", "book": "Ramayana", "position": "Kanda 7, Sarga 079, Verse 010"}
{"quote": "sā taṃ jalāśayaṃ sarvaṃ kṣobhayām āsa vismitā saha taiḥ pūra puruṣaiḥ strībhūtai raghunandana", "category": "Epic, Ramayana", "book": "Ramayana", "position": "Kanda 7, Sarga 079, Verse 011"}
{"quote": "budhas tu tāṃ nirīkṣyaiva kāmabāṇābhipīḍitaḥ nopalebhe tadātmānaṃ cacāla ca tadāmbhasi", "category": "Epic, Ramayana", "book": "Ramayana", "position": "Kanda 7, Sarga 079, Verse 012"}
{"quote": "ilāṃ nirīkṣamāṇaḥ sa trailokyābhyadhikāṃ śubhām cintāṃ samabhyatikrāmat kā nv iyaṃ devatādhikā", "category": "Epic, Ramayana", "book": "Ramayana", "position": "Kanda 7, Sarga 079, Verse 013"}
{"quote": "na devīṣu na nāgīṣu nāsurīṣv apsaraḥsu ca dṛṣṭapūrvā mayā kā cid rūpeṇaitena śobhitā", "category": "Epic, Ramayana", "book": "Ramayana", "position": "Kanda 7, Sarga 079, Verse 014"}
{"quote": "sadṛśīyaṃ mama bhaved yadi nānyaparigrahā iti buddhiṃ samāsthāya jalāt sthalam upāgamat", "category": "Epic, Ramayana", "book": "Ramayana", "position": "Kanda 7, Sarga 079, Verse 015"}
{"quote": "sa āśramaṃ samupāgamya catasraḥ pramadās tataḥ śabdāpayata dharmātmā tāś cainaṃ ca vavandire", "category": "Epic, Ramayana", "book": "Ramayana", "position": "Kanda 7, Sarga 079, Verse 016"}
{"quote": "sa tāḥ papraccha dharmātma kasyaiṣā lokasundarī kimartham āgatā ceha satyam ākhyāta māciram", "category": "Epic, Ramayana", "book": "Ramayana", "position": "Kanda 7, Sarga 079, Verse 017"}
{"quote": "śubhaṃ tu tasya tadvākyaṃ madhuraṃ madhurākṣaram śrutvā tu tāḥ striyaḥ sarvā ūcur madhurayā girā", "category": "Epic, Ramayana", "book": "Ramayana", "position": "Kanda 7, Sarga 079, Verse 018"}
{"quote": "asmākam eṣā suśroṇī prabhutve vartate sadā apatiḥ kānanānteṣu sahāsmābhir aṭaty asau", "category": "Epic, Ramayana", "book": "Ramayana", "position": "Kanda 7, Sarga 079, Verse 019"}
{"quote": "tad vākyam avyaktapadaṃ tāsāṃ strīṇāṃ niśamya tu vidyām āvartanīṃ puṇyām āvartayata sa dvijaḥ", "category": "Epic, Ramayana", "book": "Ramayana", "position": "Kanda 7, Sarga 079, Verse 020"}
{"quote": "so 'rthaṃ viditvā nikhilaṃ tasya rājño yathāgatam sarvā eva striyas tāś ca babhāṣe munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 079, Verse 021"}
{"quote": "atra kiṃ puruṣā bhadrā avasañ śailarodhasi vatsyathāsmin girau yūyam avakāśo vidhīyatām", "category": "Epic, Ramayana", "book": "Ramayana", "position": "Kanda 7, Sarga 079, Verse 022"}
{"quote": "mūlaputraphalaiḥ sarvā vartayiṣyatha nityadā striyaḥ kimpuruṣān nāma bhartṝn samupalapsyatha", "category": "Epic, Ramayana", "book": "Ramayana", "position": "Kanda 7, Sarga 079, Verse 023"}
{"quote": "tāḥ śrutvā somaputrasya vācaṃ kiṃpuruṣīkṛtāḥ upāsāṃ cakrire śailaṃ bahvyas tā bahudhā tadā", "category": "Epic, Ramayana", "book": "Ramayana", "position": "Kanda 7, Sarga 079, Verse 024"}
{"quote": "śrutvā kimpuruṣotpattiṃ lakṣmaṇo bharatas tadā āścaryam iti cābrūtām ubhau rāmaṃ janeśvaram", "category": "Epic, Ramayana", "book": "Ramayana", "position": "Kanda 7, Sarga 080, Verse 001"}
{"quote": "atha rāmaḥ kathām etāṃ bhūya eva mahāyaśāḥ kathayām āsa dharmātmā prajāpatisutasya vai", "category": "Epic, Ramayana", "book": "Ramayana", "position": "Kanda 7, Sarga 080, Verse 002"}
{"quote": "sarvās tā vidrutā dṛṣṭvā kiṃnarīr ṛṣisattamaḥ uvāca rūpasaṃpannāṃ tāṃ striyaṃ prahasann iva", "category": "Epic, Ramayana", "book": "Ramayana", "position": "Kanda 7, Sarga 080, Verse 003"}
{"quote": "somasyāhaṃ sudayitaḥ sutaḥ surucirānane bhajasva māṃ varārohe bhaktyā snigdhena cakṣuṣā", "category": "Epic, Ramayana", "book": "Ramayana", "position": "Kanda 7, Sarga 080, Verse 004"}
{"quote": "tasya tad vacanaṃ śrutvā śūnye svajanavarjitā ilā suruciraprakhyaṃ pratyuvāca mahāgraham", "category": "Epic, Ramayana", "book": "Ramayana", "position": "Kanda 7, Sarga 080, Verse 005"}
{"quote": "ahaṃ kāmakarī saumya tavāsmi vaśavartinī praśādhi māṃ somasuta yathecchasi tathā kuru", "category": "Epic, Ramayana", "book": "Ramayana", "position": "Kanda 7, Sarga 080, Verse 006"}
{"quote": "tasyās tad adbhutaprakhyaṃ śrutvā harṣasamanvitaḥ sa vai kāmī saha tayā reme candramasaḥ sutaḥ", "category": "Epic, Ramayana", "book": "Ramayana", "position": "Kanda 7, Sarga 080, Verse 007"}
{"quote": "budhasya mādhavo māsas tām ilāṃ rucirānanām gato ramayato 'tyarthaṃ kṣaṇavat tasya kāminaḥ", "category": "Epic, Ramayana", "book": "Ramayana", "position": "Kanda 7, Sarga 080, Verse 008"}
{"quote": "atha māse tu saṃpūrṇe pūrṇendusadṛśānanaḥ prajāpatisutaḥ śrīmāñ śayane pratyabudhyata", "category": "Epic, Ramayana", "book": "Ramayana", "position": "Kanda 7, Sarga 080, Verse 009"}
{"quote": "so 'paśyat somajaṃ tatra tapyantaṃ salilāśaye ūrdhvabāhuṃ nirālambaṃ taṃ rājā pratyabhāṣata", "category": "Epic, Ramayana", "book": "Ramayana", "position": "Kanda 7, Sarga 080, Verse 010"}
{"quote": "bhagavan parvataṃ durgaṃ praviṣṭo 'smi sahānugaḥ na ca paśyāmi tat sainyaṃ kva nu te māmakā gatāḥ", "category": "Epic, Ramayana", "book": "Ramayana", "position": "Kanda 7, Sarga 080, Verse 011"}
{"quote": "tac chrutvā tasya rājarṣer naṣṭasaṃjñasya bhāṣitam pratyuvāca śubhaṃ vākyaṃ sāntvayan parayā girā", "category": "Epic, Ramayana", "book": "Ramayana", "position": "Kanda 7, Sarga 080, Verse 012"}
{"quote": "aśmavarṣeṇa mahatā bhṛtyās te vinipātitāḥ tvaṃ cāśramapade supto vātavarṣabhayārditaḥ", "category": "Epic, Ramayana", "book": "Ramayana", "position": "Kanda 7, Sarga 080, Verse 013"}
{"quote": "samāśvasihi bhadraṃ te nirbhayo vigatajvaraḥ phalamūlāśano vīra vasa ceha yathāsukham", "category": "Epic, Ramayana", "book": "Ramayana", "position": "Kanda 7, Sarga 080, Verse 014"}
{"quote": "sa rājā tena vākyena pratyāśvasto mahāyaśāḥ pratyuvāca śubhaṃ vākyaṃ dīno bhṛtyajanakṣayāt", "category": "Epic, Ramayana", "book": "Ramayana", "position": "Kanda 7, Sarga 080, Verse 015"}
{"quote": "tyakṣyāmy ahaṃ svakaṃ rājyaṃ nāhaṃ bhṛtyair vinā kṛtaḥ vartayeyaṃ kṣaṇaṃ brahman samanujñātum arhasi", "category": "Epic, Ramayana", "book": "Ramayana", "position": "Kanda 7, Sarga 080, Verse 016"}
{"quote": "suto dharmaparo brahmañ jyeṣṭho mama mahāyaśāḥ śaśabindur iti khyātaḥ sa me rājyaṃ prapatsyate", "category": "Epic, Ramayana", "book": "Ramayana", "position": "Kanda 7, Sarga 080, Verse 017"}
{"quote": "na hi śakṣyāmy ahaṃ gatvā bhṛtyadārān sukhānvitān prativaktuṃ mahātejaḥ kiṃ cid apy aśubhaṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 080, Verse 018"}
{"quote": "tathā bruvati rājendre budhaḥ paramam adbhutam sāntvapūrvam athovāca vāsas ta iha rocatām", "category": "Epic, Ramayana", "book": "Ramayana", "position": "Kanda 7, Sarga 080, Verse 019"}
{"quote": "na saṃtāpas tvayā kāryaḥ kārdameya mahābala saṃvatsaroṣitasyeha kārayiṣyāmi te hitam", "category": "Epic, Ramayana", "book": "Ramayana", "position": "Kanda 7, Sarga 080, Verse 020"}
{"quote": "tasya tad vacanaṃ śrutvā budhasyākliṣṭakarmaṇaḥ vāsāya vidadhe buddhiṃ yad uktaṃ brahmavādinā", "category": "Epic, Ramayana", "book": "Ramayana", "position": "Kanda 7, Sarga 080, Verse 021"}
{"quote": "māsaṃ sa strī tadā bhūtvā ramayaty aniśaṃ śubhā māsaṃ puruṣabhāvena dharmabuddhiṃ cakāra saḥ", "category": "Epic, Ramayana", "book": "Ramayana", "position": "Kanda 7, Sarga 080, Verse 022"}
{"quote": "tataḥ sa navame māsi ilā somasutātmajam janayām āsa suśroṇī purūravasam ātmajam", "category": "Epic, Ramayana", "book": "Ramayana", "position": "Kanda 7, Sarga 080, Verse 023"}
{"quote": "jātamātraṃ tu suśroṇī pitur haste nyaveśayat budhasya samavarṇābham ilāputraṃ mahābalam", "category": "Epic, Ramayana", "book": "Ramayana", "position": "Kanda 7, Sarga 080, Verse 024"}
{"quote": "budho 'pi puruṣībhūtaṃ samāśvāsya narādhipam kathābhī ramayām āsa dharmayuktābhir ātmavān", "category": "Epic, Ramayana", "book": "Ramayana", "position": "Kanda 7, Sarga 080, Verse 025"}
{"quote": "tathoktavati rāme tu tasya janma tad adbhutam uvāca lakṣmaṇo bhūyo bharataś ca mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 001"}
{"quote": "sā priyā somaputrasya saṃvatsaram athoṣitā akarot kiṃ naraśreṣṭha tat tvaṃ śaṃsitum arhasi", "category": "Epic, Ramayana", "book": "Ramayana", "position": "Kanda 7, Sarga 081, Verse 002"}
{"quote": "tayos tad vākyamādhuryaṃ niśamya paripṛcchatoḥ rāmaḥ punar uvācemāṃ prajāpatisute kathām", "category": "Epic, Ramayana", "book": "Ramayana", "position": "Kanda 7, Sarga 081, Verse 003"}
{"quote": "puruṣatvaṃ gate śūre budhaḥ paramabuddhimān saṃvartaṃ paramodāram ājuhāva mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 004"}
{"quote": "cyavanaṃ bhṛguputraṃ ca muniṃ cāriṣṭaneminam pramodanaṃ modakaraṃ tato durvāsasaṃ munim", "category": "Epic, Ramayana", "book": "Ramayana", "position": "Kanda 7, Sarga 081, Verse 005"}
{"quote": "etān sarvān samānīya vākyajñas tattvadarśinaḥ uvāca sarvān suhṛdo dhairyeṇa susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 006"}
{"quote": "ayaṃ rājā mahābāhuḥ kardamasya ilaḥ sutaḥ jānītainaṃ yathā bhūtaṃ śreyo hy asya vidhīyatām", "category": "Epic, Ramayana", "book": "Ramayana", "position": "Kanda 7, Sarga 081, Verse 007"}
{"quote": "teṣāṃ saṃvadatām eva tam āśramam upāgamat kardamaḥ sumahātejā dvijaiḥ saha mahātmabhiḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 008"}
{"quote": "pulastyaś ca kratuś caiva vaṣaṭkāras tathaiva ca oṃkāraś ca mahātejās tam āśramam upāgaman", "category": "Epic, Ramayana", "book": "Ramayana", "position": "Kanda 7, Sarga 081, Verse 009"}
{"quote": "te sarve hṛṣṭamanasaḥ parasparasamāgame hitaiṣiṇo bāhli pateḥ pṛthag vākyam athābruvan", "category": "Epic, Ramayana", "book": "Ramayana", "position": "Kanda 7, Sarga 081, Verse 010"}
{"quote": "kardamas tv abravīd vākyaṃ sutārthaṃ paramaṃ hitam dvijāḥ śṛṇuta madvākyaṃ yac chreyaḥ pārthivasya hi", "category": "Epic, Ramayana", "book": "Ramayana", "position": "Kanda 7, Sarga 081, Verse 011"}
{"quote": "nānyaṃ paśyāmi bhaiṣajyam antareṇa vṛṣadhvajam nāśvamedhāt paro yajñaḥ priyaś caiva mahātmanaḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 012"}
{"quote": "tasmād yajāmahe sarve pārthivārthe durāsadam kardamenaivam uktās tu sarva eva dvijarṣabhāḥ rocayanti sma taṃ yajñaṃ rudrasyārādhanaṃ prati", "category": "Epic, Ramayana", "book": "Ramayana", "position": "Kanda 7, Sarga 081, Verse 013"}
{"quote": "saṃvartasya tu rājarṣiḥ śiṣyaḥ parapuraṃjayaḥ marutta iti vikhyātas taṃ yajñaṃ samupāharat", "category": "Epic, Ramayana", "book": "Ramayana", "position": "Kanda 7, Sarga 081, Verse 014"}
{"quote": "tato yajño mahān āsīd budhāśramasamīpataḥ rudraś ca paramaṃ toṣam ājagāma mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 015"}
{"quote": "atha yajñasamāptau tu prītaḥ paramayā mudā umāpatir dvijān sarvān uvācedam ilāṃ prati", "category": "Epic, Ramayana", "book": "Ramayana", "position": "Kanda 7, Sarga 081, Verse 016"}
{"quote": "prīto 'smi hayamedhena bhaktyā ca dvijasattamāḥ asya bāhlipateś caiva kiṃ karomi priyaṃ śubham", "category": "Epic, Ramayana", "book": "Ramayana", "position": "Kanda 7, Sarga 081, Verse 017"}
{"quote": "tathā vadati deveśe dvijās te susamāhitāḥ prasādayanti deveśaṃ yathā syāt puruṣas tv ilā", "category": "Epic, Ramayana", "book": "Ramayana", "position": "Kanda 7, Sarga 081, Verse 018"}
{"quote": "tataḥ prītamanā rudraḥ puruṣatvaṃ dadau punaḥ ilāyai sumahātejā dattvā cāntaradhīyata", "category": "Epic, Ramayana", "book": "Ramayana", "position": "Kanda 7, Sarga 081, Verse 019"}
{"quote": "nivṛtte hayamedhe tu gate cādarśanaṃ hare yathāgataṃ dvijāḥ sarve agacchan dīrghadarśinaḥ", "category": "Epic, Ramayana", "book": "Ramayana", "position": "Kanda 7, Sarga 081, Verse 020"}
{"quote": "rājā tu bāhlim utsṛjya madhyadeśe hy anuttamam niveśayām āsa puraṃ pratiṣṭhānaṃ yaśaskaram", "category": "Epic, Ramayana", "book": "Ramayana", "position": "Kanda 7, Sarga 081, Verse 021"}
{"quote": "śaśabindus tu rājāsīd bāhlyāṃ parapuraṃjayaḥ pratiṣṭhāna ilo rājā prajāpatisuto balī", "category": "Epic, Ramayana", "book": "Ramayana", "position": "Kanda 7, Sarga 081, Verse 022"}
{"quote": "sa kāle prāptavāṃl lokam ilo brāhmam anuttamam ailaḥ purūravā rājā pratiṣṭhānam avāptavān", "category": "Epic, Ramayana", "book": "Ramayana", "position": "Kanda 7, Sarga 081, Verse 023"}
{"quote": "īdṛśo hy aśvamedhasya prabhāvaḥ puruṣarṣabhau strībhūtaḥ pauruṣaṃ lebhe yac cānyad api durlabham", "category": "Epic, Ramayana", "book": "Ramayana", "position": "Kanda 7, Sarga 081, Verse 024"}
{"quote": "etad ākhyāya kākutstho bhrātṛhyām amitaprabhaḥ lakṣmaṇaṃ punār evāha dharmayuktam idaṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 082, Verse 001"}
{"quote": "vasiṣṭhaṃ vāmadevaṃ ca jābālim atha kaśyapam dvijāṃś ca sarvapravarān aśvamedhapuraskṛtān", "category": "Epic, Ramayana", "book": "Ramayana", "position": "Kanda 7, Sarga 082, Verse 002"}
{"quote": "etān sarvān samāhūya mantrayitvā ca lakṣmaṇa hayaṃ lakṣmaṇasaṃpannaṃ vimokṣyāmi samādhinā", "category": "Epic, Ramayana", "book": "Ramayana", "position": "Kanda 7, Sarga 082, Verse 003"}
{"quote": "tad vākyaṃ rāghaveṇoktaṃ śrutvā tvaritavikramaḥ dvijān sarvān samāhūya darśayām āsa rāghavam", "category": "Epic, Ramayana", "book": "Ramayana", "position": "Kanda 7, Sarga 082, Verse 004"}
{"quote": "te dṛṣṭvā devasaṃkāśaṃ kṛtapādābhivandanam rāghavaṃ sudurādharṣam āśīrbhiḥ samapūjayan", "category": "Epic, Ramayana", "book": "Ramayana", "position": "Kanda 7, Sarga 082, Verse 005"}
{"quote": "prāñjalis tu tato bhūtvā rāghavo dvijasāttamān uvāca dharmasaṃyuktam aśvamedhāśritaṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 082, Verse 006"}
{"quote": "sa teṣāṃ dvijamukhyānāṃ vākyam adbhutadarśanam aśvamedhāśritaṃ śrutvā bhṛśaṃ prīto 'bhavat tadā", "category": "Epic, Ramayana", "book": "Ramayana", "position": "Kanda 7, Sarga 082, Verse 007"}
{"quote": "vijñāya tu mataṃ teṣāṃ rāmo lakṣmaṇam abravīt preṣayasva mahābāho sugrīvāya mahātmane", "category": "Epic, Ramayana", "book": "Ramayana", "position": "Kanda 7, Sarga 082, Verse 008"}
{"quote": "śīghraṃ mahadbhir haribhir bahibhiś ca tadāśrayaiḥ sārdham āgaccha bhadraṃ te anubhoktuṃ makhottamam", "category": "Epic, Ramayana", "book": "Ramayana", "position": "Kanda 7, Sarga 082, Verse 009"}
{"quote": "vibhīṣaṇaś ca rakṣobhiḥ kāmagair bahubhir vṛtaḥ aśvamedhaṃ mahābāhuḥ prāpnotu laghuvikramaḥ", "category": "Epic, Ramayana", "book": "Ramayana", "position": "Kanda 7, Sarga 082, Verse 010"}
{"quote": "rājānaś ca naravyāghra ye me priyacikīrṣavaḥ sānugāḥ kṣipram āyāntu yajñabhūmim anuttamām", "category": "Epic, Ramayana", "book": "Ramayana", "position": "Kanda 7, Sarga 082, Verse 011"}
{"quote": "deśāntaragatā ye ca dvijā dharmaparāyaṇāḥ nimantrayasva tān sarvān aśvamedhāya lakṣmaṇa", "category": "Epic, Ramayana", "book": "Ramayana", "position": "Kanda 7, Sarga 082, Verse 012"}
{"quote": "ṛṣayaś cā mahābāho āhūyantāṃ tapodhanāḥ deśāntaragatā ye ca sadārāś ca maharṣayaḥ", "category": "Epic, Ramayana", "book": "Ramayana", "position": "Kanda 7, Sarga 082, Verse 013"}
{"quote": "yajñavāṭaś ca sumahān gomatyā naimiṣe vane ājñāpyatāṃ mahābāho tad dhi puṇyam anuttamam", "category": "Epic, Ramayana", "book": "Ramayana", "position": "Kanda 7, Sarga 082, Verse 014"}
{"quote": "śataṃ vāhasahasrāṇāṃ taṇḍulānāṃ vapuṣmatām ayutaṃ tilamudgasya prayātv agre mahābala", "category": "Epic, Ramayana", "book": "Ramayana", "position": "Kanda 7, Sarga 082, Verse 015"}
{"quote": "suvarṇakoṭyo bahulā hiraṇyasya śatottarāḥ agrato bharataḥ kṛtvā gacchatv agre mahāmatiḥ", "category": "Epic, Ramayana", "book": "Ramayana", "position": "Kanda 7, Sarga 082, Verse 016"}
{"quote": "antarāpaṇavīthyaś ca sarvāṃś ca naṭanartakān naigamān bālavṛddhāṃś ca dvijāṃś ca susamāhitān", "category": "Epic, Ramayana", "book": "Ramayana", "position": "Kanda 7, Sarga 082, Verse 017"}
{"quote": "karmāntikāṃś ca kuśalāñ śilpinaś ca supaṇḍitān mātaraś caiva me sarvāḥ kumārāntaḥpurāṇi ca", "category": "Epic, Ramayana", "book": "Ramayana", "position": "Kanda 7, Sarga 082, Verse 018"}
{"quote": "kāñcanīṃ mama patnīṃ ca dīkṣārhāṃ yajñakarmaṇi agrato bharataḥ kṛtvā gacchatv agre mahāmatiḥ", "category": "Epic, Ramayana", "book": "Ramayana", "position": "Kanda 7, Sarga 082, Verse 019"}
{"quote": "tat sarvam akhilenāśu prasthāpya bharatāgrajaḥ hayaṃ lakṣmaṇasaṃpannaṃ kṛṣṇasāraṃ mumoca ha", "category": "Epic, Ramayana", "book": "Ramayana", "position": "Kanda 7, Sarga 083, Verse 001"}
{"quote": "ṛtvigbhir lakṣmaṇaṃ sārdham aśve ca viniyujya saḥ tato 'bhyagacchat kākutsthaḥ saha sainyena naimiṣam", "category": "Epic, Ramayana", "book": "Ramayana", "position": "Kanda 7, Sarga 083, Verse 002"}
{"quote": "yajñavāṭaṃ mahābāhur dṛṣṭvā paramam adbhutam praharṣam atulaṃ lebhe śrīmān iti ca so 'bravīt", "category": "Epic, Ramayana", "book": "Ramayana", "position": "Kanda 7, Sarga 083, Verse 003"}
{"quote": "naimiṣe vasatas tasya sarva eva narādhipāḥ ājagmuḥ sarvarāṣṭrebhyas tān rāmaḥ pratyapūjayat", "category": "Epic, Ramayana", "book": "Ramayana", "position": "Kanda 7, Sarga 083, Verse 004"}
{"quote": "upakāryān mahārhāṃś ca pārthivānāṃ mahātmanām sānugānāṃ naraśreṣṭho vyādideśa mahādyutiḥ", "category": "Epic, Ramayana", "book": "Ramayana", "position": "Kanda 7, Sarga 083, Verse 005"}
{"quote": "annapānāni vastrāṇi sānugānāṃ mahātmanām bharataḥ saṃdadāv āśu śatrughnasahitas tadā", "category": "Epic, Ramayana", "book": "Ramayana", "position": "Kanda 7, Sarga 083, Verse 006"}
{"quote": "vānarāś ca mahātmānaḥ sugrīvasahitās tadā viprāṇāṃ praṇatāḥ sarve cakrire pariveṣaṇam", "category": "Epic, Ramayana", "book": "Ramayana", "position": "Kanda 7, Sarga 083, Verse 007"}
{"quote": "vibhīṣaṇaś ca rakṣobhiḥ sragvibhir bahubhir vṛtaḥ ṛṣīṇām ugratapasāṃ kiṃkaraḥ paryupasthitaḥ", "category": "Epic, Ramayana", "book": "Ramayana", "position": "Kanda 7, Sarga 083, Verse 008"}
{"quote": "evaṃ suvihito yajño hayamedho 'bhyavartata lakṣmaṇenābhiguptā ca hayacaryā pravartitā", "category": "Epic, Ramayana", "book": "Ramayana", "position": "Kanda 7, Sarga 083, Verse 009"}
{"quote": "nānyaḥ śabdo 'bhavat tatra hayamedhe mahātmanaḥ chandato dehi visrabdho yāvat tuṣyanti yācakāḥ tāvad vānararakṣobhir dattam evābhyadṛśyata", "category": "Epic, Ramayana", "book": "Ramayana", "position": "Kanda 7, Sarga 083, Verse 010"}
{"quote": "na kaś cin malinas tatra dīno vāpy atha vā kṛśaḥ tasmin yajñavare rājño hṛṣṭapuṣṭajanāvṛte", "category": "Epic, Ramayana", "book": "Ramayana", "position": "Kanda 7, Sarga 083, Verse 011"}
{"quote": "ye ca tatra mahātmāno munayaś cirajīvinaḥ nāsmaraṃs tādṛśaṃ yajñaṃ dānaughasamalaṃkṛtam", "category": "Epic, Ramayana", "book": "Ramayana", "position": "Kanda 7, Sarga 083, Verse 012"}
{"quote": "rajatānāṃ suvarṇānāṃ ratnānām atha vāsasām aniśaṃ dīyamānānāṃ nāntaḥ samupadṛśyate", "category": "Epic, Ramayana", "book": "Ramayana", "position": "Kanda 7, Sarga 083, Verse 013"}
{"quote": "na śakrasya na somasya yamasya varuṇasya vā īdṛśo dṛṣṭapūrvo na evam ūcus tapodhanāḥ", "category": "Epic, Ramayana", "book": "Ramayana", "position": "Kanda 7, Sarga 083, Verse 014"}
{"quote": "sarvatra vānarās tasthuḥ sarvatraiva ca rākṣasāḥ vāso dhanāni kāmibhyaḥ pūrṇahastā dadur bhṛśam", "category": "Epic, Ramayana", "book": "Ramayana", "position": "Kanda 7, Sarga 083, Verse 015"}
{"quote": "īdṛśo rājasiṃhasya yajñaḥ sarvaguṇānvitaḥ saṃvatsaram atho sāgraṃ vartate na ca hīyate", "category": "Epic, Ramayana", "book": "Ramayana", "position": "Kanda 7, Sarga 083, Verse 016"}
{"quote": "vartamāne tathābhūte yajñe paramake 'dbhute saśiṣya ājagāmāśu vālmīkir munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 084, Verse 001"}
{"quote": "sa dṛṣṭvā divyasaṃkāśaṃ yajñam adbhutadarśanam ekānte ṛṣivāṭānāṃ cakāra uṭajāñ śubhān", "category": "Epic, Ramayana", "book": "Ramayana", "position": "Kanda 7, Sarga 084, Verse 002"}
{"quote": "sa śiṣyāv abravīd dhṛṣṭo yuvāṃ gatvā samāhitau kṛtsnaṃ rāmāyaṇaṃ kāvyaṃ gāyatāṃ parayā mudā", "category": "Epic, Ramayana", "book": "Ramayana", "position": "Kanda 7, Sarga 084, Verse 003"}
{"quote": "ṛṣivāṭeṣu puṇyeṣu brāhmaṇāvasatheṣu ca rathyāsu rājamārgeṣu pārthivānāṃ gṛheṣu ca", "category": "Epic, Ramayana", "book": "Ramayana", "position": "Kanda 7, Sarga 084, Verse 004"}
{"quote": "rāmasya bhavanadvāri yatra karma ca vartate ṛtvijām agrataś caiva tatra geyaṃ viśeṣataḥ", "category": "Epic, Ramayana", "book": "Ramayana", "position": "Kanda 7, Sarga 084, Verse 005"}
{"quote": "imāni ca phalāny atra svādūni vividhāni ca jātāni parvatāgreṣu āsvādyāsvādya gīyatām", "category": "Epic, Ramayana", "book": "Ramayana", "position": "Kanda 7, Sarga 084, Verse 006"}
{"quote": "na yāsyathaḥ śramaṃ vatsau bhakṣayitvā phalāni vai mūlāni ca sumṛṣṭāni nagarāt parihāsyatha", "category": "Epic, Ramayana", "book": "Ramayana", "position": "Kanda 7, Sarga 084, Verse 007"}
{"quote": "yadi śabdāpayed rāmaḥ śravaṇāya mahīpatiḥ ṛṣīṇām upaviṣṭānāṃ tato geyaṃ pravartatām", "category": "Epic, Ramayana", "book": "Ramayana", "position": "Kanda 7, Sarga 084, Verse 008"}
{"quote": "divase viṃśatiḥ sargā geyā vai parayā mudā pramāṇair bahubhis tatra yathoddiṣṭaṃ mayā purā", "category": "Epic, Ramayana", "book": "Ramayana", "position": "Kanda 7, Sarga 084, Verse 009"}
{"quote": "lobhaś cāpi na kartavyaḥ svalpo 'pi dhanakāṅkṣayā kiṃ dhanenāśramasthānāṃ phalamūlopabhoginām", "category": "Epic, Ramayana", "book": "Ramayana", "position": "Kanda 7, Sarga 084, Verse 010"}
{"quote": "yadi pṛcchet sa kākutstho yuvāṃ kasyeti dārakau vālmīker atha śiṣyau hi brūtām evaṃ narādhipam", "category": "Epic, Ramayana", "book": "Ramayana", "position": "Kanda 7, Sarga 084, Verse 011"}
{"quote": "imās tantrīḥ sumadhurāḥ sthānaṃ vā pūrvadarśitam mūrchayitvā sumadhuraṃ gāyetāṃ vigatajvarau", "category": "Epic, Ramayana", "book": "Ramayana", "position": "Kanda 7, Sarga 084, Verse 012"}
{"quote": "ādiprabhṛti geyaṃ syān na cāvajñāya pārthivam pitā hi sarvabhūtānāṃ rājā bhavati dharmataḥ", "category": "Epic, Ramayana", "book": "Ramayana", "position": "Kanda 7, Sarga 084, Verse 013"}
{"quote": "tad yuvāṃ hṛṣṭamanasau śvaḥ prabhāte samādhinā gāyetāṃ madhuraṃ geyaṃ tantrīlayasamanvitam", "category": "Epic, Ramayana", "book": "Ramayana", "position": "Kanda 7, Sarga 084, Verse 014"}
{"quote": "iti saṃdiśya bahuśo muniḥ prācetasas tadā vālmīkiḥ paramodāras tūṣṇīm āsīn mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 084, Verse 015"}
{"quote": "tām adbhutāṃ tau hṛdaye kumārau niveśya vāṇīm ṛṣibhāṣitāṃ śubhām samutsukau tau sukham ūṣatur niśāṃ yathāśvinau bhārgavanītisaṃskṛtau", "category": "Epic, Ramayana", "book": "Ramayana", "position": "Kanda 7, Sarga 084, Verse 016"}
{"quote": "tau rajanyāṃ prabhātāyāṃ snātau hutahutāśanau yathoktam ṛṣiṇā pūrvaṃ tatra tatrābhyagāyatām", "category": "Epic, Ramayana", "book": "Ramayana", "position": "Kanda 7, Sarga 085, Verse 001"}
{"quote": "tāṃ sa śuśrāva kākutsthaḥ pūrvacaryāṃ tatas tataḥ apūrvāṃ pāṭhya jātiṃ ca geyena samalaṃkṛtām", "category": "Epic, Ramayana", "book": "Ramayana", "position": "Kanda 7, Sarga 085, Verse 002"}
{"quote": "pramāṇair bahubhir baddhāṃ tantrīlayasamanvitām bālābhyāṃ rāghavaḥ śrutvā kautūhalaparo 'bhavat", "category": "Epic, Ramayana", "book": "Ramayana", "position": "Kanda 7, Sarga 085, Verse 003"}
{"quote": "atha karmāntare rājā samānīya mahāmunīn pārthivāṃś ca naravyāghraḥ paṇḍitān naigamāṃs tathā", "category": "Epic, Ramayana", "book": "Ramayana", "position": "Kanda 7, Sarga 085, Verse 004"}
{"quote": "paurāṇikāñ śabdavito ye ca vṛddhā dvijātayaḥ etān sarvān samānīya gātārau samaveśayat", "category": "Epic, Ramayana", "book": "Ramayana", "position": "Kanda 7, Sarga 085, Verse 005"}
{"quote": "hṛṣṭā ṛṣigaṇās tatra pārthivāś ca mahaujasaḥ pibanta iva cakṣurbhyāṃ rājānaṃ gāyakau ca tau", "category": "Epic, Ramayana", "book": "Ramayana", "position": "Kanda 7, Sarga 085, Verse 006"}
{"quote": "parasparam athocus te sarva eva samaṃ tataḥ ubhau rāmasya sadṛśau bimbād bimbam ivoddhṛtau", "category": "Epic, Ramayana", "book": "Ramayana", "position": "Kanda 7, Sarga 085, Verse 007"}
{"quote": "jaṭilau yadi na syātāṃ na valkaladharau yadi viśeṣaṃ nādhigacchāmo gāyato rāghavasya ca", "category": "Epic, Ramayana", "book": "Ramayana", "position": "Kanda 7, Sarga 085, Verse 008"}
{"quote": "teṣāṃ saṃvadatām evaṃ śrotṝṇāṃ harṣavardhanam geyaṃ pracakratus tatra tāv ubhau munidārakau", "category": "Epic, Ramayana", "book": "Ramayana", "position": "Kanda 7, Sarga 085, Verse 009"}
{"quote": "tataḥ pravṛttaṃ madhuraṃ gāndharvam atimānuṣam na ca tṛptiṃ yayuḥ sarve śrotāro geya saṃpadā", "category": "Epic, Ramayana", "book": "Ramayana", "position": "Kanda 7, Sarga 085, Verse 010"}
{"quote": "pravṛttam āditaḥ pūrvaṃ sargān nāradadarśanāt tataḥ prabhṛti sargāṃś ca yāvadviṃśaty agāyatām", "category": "Epic, Ramayana", "book": "Ramayana", "position": "Kanda 7, Sarga 085, Verse 011"}
{"quote": "tato 'parāhṇasamaye rāghavaḥ samabhāṣata śrutvā viṃśatisargāṃs tān bharataṃ bhrātṛvatsalaḥ", "category": "Epic, Ramayana", "book": "Ramayana", "position": "Kanda 7, Sarga 085, Verse 012"}
{"quote": "aṣṭādaśa sahasrāṇi suvarṇasya mahātmanoḥ dadasva śīghraṃ kākutstha bālayor mā vṛthā śramaḥ", "category": "Epic, Ramayana", "book": "Ramayana", "position": "Kanda 7, Sarga 085, Verse 013"}
{"quote": "dīyamānaṃ suvarṇaṃ tan nāgṛhṇītāṃ kuśīlavau ūcatuś ca mahātmānau kim aneneti vismitau", "category": "Epic, Ramayana", "book": "Ramayana", "position": "Kanda 7, Sarga 085, Verse 014"}
{"quote": "vanyena phalamūlena niratu svo vanaukasau suvarṇena hiraṇyena kiṃ kariṣyāvahe vane", "category": "Epic, Ramayana", "book": "Ramayana", "position": "Kanda 7, Sarga 085, Verse 015"}
{"quote": "tathā tayoḥ prabruvatoḥ kautūhalasamanvitāḥ śrotāraś caiva rāmaś ca sarva eva suvismitāḥ", "category": "Epic, Ramayana", "book": "Ramayana", "position": "Kanda 7, Sarga 085, Verse 016"}
{"quote": "tasya caivāgamaṃ rāmaḥ kāvyasya śrotum utsukaḥ papraccha tau mahātejās tāv ubhau munidārakau", "category": "Epic, Ramayana", "book": "Ramayana", "position": "Kanda 7, Sarga 085, Verse 017"}
{"quote": "kiṃpramāṇam idaṃ kāvyaṃ kā pratiṣṭhā mahātmanaḥ kartā kāvyasya mahataḥ ko vāsau munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 085, Verse 018"}
{"quote": "pṛcchantaṃ rāghavaṃ vākyam ūcatur munidārakau vālmīkir bhagavān kartā saṃprāpto yajñasaṃnidhim yenedaṃ caritaṃ tubhyam aśeṣaṃ saṃpradarśitam", "category": "Epic, Ramayana", "book": "Ramayana", "position": "Kanda 7, Sarga 085, Verse 019"}
{"quote": "ādiprabhṛti rājendra pañcasarga śatāni ca pratiṣṭhā jīvitaṃ yāvat tāvad rājañ śubhāśubham", "category": "Epic, Ramayana", "book": "Ramayana", "position": "Kanda 7, Sarga 085, Verse 020"}
{"quote": "yadi buddhiḥ kṛtā rājañ śravaṇāya mahāratha karmāntare kṣaṇī hūtas tac chṛṇuṣva sahānujaḥ", "category": "Epic, Ramayana", "book": "Ramayana", "position": "Kanda 7, Sarga 085, Verse 021"}
{"quote": "bāḍham ity abravīd rāmas tau cānujñāpya rāghavam prahṛṣṭau jagmatur vāsaṃ yatrāsau munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 085, Verse 022"}
{"quote": "rāmo 'pi munibhiḥ sārdhaṃ pārthivaiś ca mahātmabhiḥ śrutvā tad gītamādhuryaṃ karmaśālām upāgamat", "category": "Epic, Ramayana", "book": "Ramayana", "position": "Kanda 7, Sarga 085, Verse 023"}
{"quote": "rāmo bahūny ahāny eva tad gītaṃ paramādbhutam śuśrāva munibhiḥ sārdhaṃ rājabhiḥ saha vānaraiḥ", "category": "Epic, Ramayana", "book": "Ramayana", "position": "Kanda 7, Sarga 086, Verse 001"}
{"quote": "tasmin gīte tu vijñāya sītāputrau kuśīlavau tasyāḥ pariṣado madhye rāmo vacanam abravīt", "category": "Epic, Ramayana", "book": "Ramayana", "position": "Kanda 7, Sarga 086, Verse 002"}
{"quote": "madvaco brūta gacchadhvam iti bhagavato 'ntikam", "category": "Epic, Ramayana", "book": "Ramayana", "position": "Kanda 7, Sarga 086, Verse 003"}
{"quote": "yadi śuddhasamācārā yadi vā vītakalmaṣā karotv ihātmanaḥ śuddhim anumānya mahāmunim", "category": "Epic, Ramayana", "book": "Ramayana", "position": "Kanda 7, Sarga 086, Verse 004"}
{"quote": "chandaṃ munes tu vijñāya sītāyāś ca manogatam pratyayaṃ dātukāmāyās tataḥ śaṃsata me laghu", "category": "Epic, Ramayana", "book": "Ramayana", "position": "Kanda 7, Sarga 086, Verse 005"}
{"quote": "śvaḥ prabhāte tu śapathaṃ maithilī janakātmajā karotu pariṣanmadhye śodhanārthaṃ mameha ca", "category": "Epic, Ramayana", "book": "Ramayana", "position": "Kanda 7, Sarga 086, Verse 006"}
{"quote": "śrutvā tu rāghavasyaitad vacaḥ paramam adbhutam dūtāḥ saṃprayayur vāṭaṃ yatrāste munipuṃgavaḥ", "category": "Epic, Ramayana", "book": "Ramayana", "position": "Kanda 7, Sarga 086, Verse 007"}
{"quote": "te praṇamya mahātmānaṃ jvalantam amitaprabham ūcus te rāma vākyāni mṛdūni madhurāṇi ca", "category": "Epic, Ramayana", "book": "Ramayana", "position": "Kanda 7, Sarga 086, Verse 008"}
{"quote": "teṣāṃ tad bhāṣitaṃ śrutvā rāmasya ca manogatam vijñāya sumahātejā munir vākyam athābravīt", "category": "Epic, Ramayana", "book": "Ramayana", "position": "Kanda 7, Sarga 086, Verse 009"}
{"quote": "evaṃ bhavatu bhadraṃ vo yathā tuṣyati rāghavaḥ tathā kariṣyate sītā daivataṃ hi patiḥ striyāḥ", "category": "Epic, Ramayana", "book": "Ramayana", "position": "Kanda 7, Sarga 086, Verse 010"}
{"quote": "tathoktā muninā sarve rāmadūtā mahaujasaḥ pratyetya rāghavaṃ sarve munivākyaṃ babhāṣire", "category": "Epic, Ramayana", "book": "Ramayana", "position": "Kanda 7, Sarga 086, Verse 011"}
{"quote": "tataḥ prahṛṣṭaḥ kākutsthaḥ śrutvā vākyaṃ mahātmanaḥ ṛṣīṃs tatra sametāṃś ca rājñaś caivābhyabhāṣata", "category": "Epic, Ramayana", "book": "Ramayana", "position": "Kanda 7, Sarga 086, Verse 012"}
{"quote": "bhagavantaḥ saśiṣyā vai sānugaś ca narādhipāḥ paśyantu sītāśapathaṃ yaś caivānyo 'bhikāṅkṣate", "category": "Epic, Ramayana", "book": "Ramayana", "position": "Kanda 7, Sarga 086, Verse 013"}
{"quote": "tasya tad vacanaṃ śrutvā rāghavasya mahātmanaḥ sarveṣam ṛṣimukhyānāṃ sādhuvādo mahān abhūt", "category": "Epic, Ramayana", "book": "Ramayana", "position": "Kanda 7, Sarga 086, Verse 014"}
{"quote": "rājānaś ca mahātmānaḥ praśaṃsanti sma rāghavam upapannaṃ naraśreṣṭha tvayy eva bhuvi nānyataḥ", "category": "Epic, Ramayana", "book": "Ramayana", "position": "Kanda 7, Sarga 086, Verse 015"}
{"quote": "evaṃ viniścayaṃ kṛtvā śvobhūta iti rāghavaḥ visarjayām āsa tadā sarvāṃs tāñ śatrusūdanaḥ", "category": "Epic, Ramayana", "book": "Ramayana", "position": "Kanda 7, Sarga 086, Verse 016"}
{"quote": "tasyāṃ rajanyāṃ vyuṣṭāyāṃ yajñavāṭagato nṛpaḥ ṛṣīn sarvān mahātejāḥ śabdāpayati rāghavaḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 001"}
{"quote": "vasiṣṭho vāmadevaś ca jābālir atha kāśyapaḥ viśvāmitro dīrghatapā durvāsāś ca mahātapāḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 002"}
{"quote": "agastyo 'tha tathāśaktir bhārgavaś caiva vāmanaḥ mārkaṇḍeyaś ca dīrghāyur maudgalyaś ca mahātapāḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 003"}
{"quote": "bhārgavaś cyavanaś caiva śatānandaś ca dharmavit bharadvājaś ca tejasvī agniputraś ca suprabhaḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 004"}
{"quote": "ete cānye ca munayo bahavaḥ saṃśitavratāḥ rājānaś ca naravyāghrāḥ sarva eva samāgatāḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 005"}
{"quote": "rākṣasāś ca mahāvīryā vānarāś ca mahābalāḥ samājagmur mahātmānaḥ sarva eva kutūhalāt", "category": "Epic, Ramayana", "book": "Ramayana", "position": "Kanda 7, Sarga 087, Verse 006"}
{"quote": "kṣatriyāś caiva vaiśyāś ca śūdrāś caiva sahasraśaḥ sītāśapathavīkṣārthaṃ sarva eva samāgatāḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 007"}
{"quote": "tathā samāgataṃ sarvam aśvabhūtam ivācalam śrutvā munivaras tūrṇaṃ sasītaḥ samupāgamat", "category": "Epic, Ramayana", "book": "Ramayana", "position": "Kanda 7, Sarga 087, Verse 008"}
{"quote": "tam ṛṣiṃ pṛṣṭhataḥ sītā sānvagacchad avāṅmukhī kṛtāñjalir bāṣpagalā kṛtvā rāmaṃ manogatam", "category": "Epic, Ramayana", "book": "Ramayana", "position": "Kanda 7, Sarga 087, Verse 009"}
{"quote": "tāṃ dṛṣṭvā śrīm ivāyāntīṃ brahmāṇam anugāminīm vālmīkeḥ pṛṣṭhataḥ sītāṃ sādhukāro mahān abhūt", "category": "Epic, Ramayana", "book": "Ramayana", "position": "Kanda 7, Sarga 087, Verse 010"}
{"quote": "tato halahalā śabdaḥ sarveṣām evam ābabhau duḥkhajena viśālena śokenākulitātmanām", "category": "Epic, Ramayana", "book": "Ramayana", "position": "Kanda 7, Sarga 087, Verse 011"}
{"quote": "sādhu sīteti ke cit tu sādhu rāmeti cāpare ubhāv eva tu tatrānye sādhu sādhv iti cābruvan", "category": "Epic, Ramayana", "book": "Ramayana", "position": "Kanda 7, Sarga 087, Verse 012"}
{"quote": "tato madhyaṃ janaughānāṃ praviśya munipuṃgavaḥ sītāsahāyo vālmīkir iti hovāca rāghavam", "category": "Epic, Ramayana", "book": "Ramayana", "position": "Kanda 7, Sarga 087, Verse 013"}
{"quote": "iyaṃ dāśarathe sītā suvratā dharmacāriṇī apāpā te parityaktā mamāśramasamīpataḥ", "category": "Epic, Ramayana", "book": "Ramayana", "position": "Kanda 7, Sarga 087, Verse 014"}
{"quote": "lokāpavādabhītasya tava rāma mahāvrata pratyayaṃ dāsyate sītā tām anujñātum arhasi", "category": "Epic, Ramayana", "book": "Ramayana", "position": "Kanda 7, Sarga 087, Verse 015"}
{"quote": "imau ca jānakī putrāv ubhau ca yamajātakau sutau tavaiva durdharṣo satyam etad bravīmi te", "category": "Epic, Ramayana", "book": "Ramayana", "position": "Kanda 7, Sarga 087, Verse 016"}
{"quote": "pracetaso 'haṃ daśamaḥ putro rāghavanandana na smarāmy anṛtaṃ vākyaṃ tathemau tava putrakau", "category": "Epic, Ramayana", "book": "Ramayana", "position": "Kanda 7, Sarga 087, Verse 017"}
{"quote": "bahuvarṣasahasrāṇi tapaścaryā mayā kṛtā tasyāḥ phalam upāśnīyām apāpā maithilī yathā", "category": "Epic, Ramayana", "book": "Ramayana", "position": "Kanda 7, Sarga 087, Verse 018"}
{"quote": "ahaṃ pañcasu bhūteṣu manaḥṣaṣṭheṣu rāghava vicintya sītāṃ śuddheti nyagṛhṇāṃ vananirjhare", "category": "Epic, Ramayana", "book": "Ramayana", "position": "Kanda 7, Sarga 087, Verse 019"}
{"quote": "iyaṃ śuddhasamācārā apāpā patidevatā lokāpavādabhītasya dāsyati pratyayaṃ tava", "category": "Epic, Ramayana", "book": "Ramayana", "position": "Kanda 7, Sarga 087, Verse 020"}
{"quote": "vālmīkinaivam uktas tu rāghavaḥ pratyabhāṣata prāñjalir jagato madhye dṛṣṭvā tāṃ devavarṇinīm", "category": "Epic, Ramayana", "book": "Ramayana", "position": "Kanda 7, Sarga 088, Verse 001"}
{"quote": "evam etan mahābhāga yathā vadasi dharmavit pratyayo hi mama brahmaṃs tava vākyair akalmaṣaiḥ", "category": "Epic, Ramayana", "book": "Ramayana", "position": "Kanda 7, Sarga 088, Verse 002"}
{"quote": "pratyayo hi purā datto vaidehyā surasaṃnidhau seyaṃ lokabhayād brahmann apāpety abhijānatā parityaktā mayā sītā tad bhavān kṣantum arhati", "category": "Epic, Ramayana", "book": "Ramayana", "position": "Kanda 7, Sarga 088, Verse 003"}
{"quote": "jānāmi cemau putrau me yamajātau kuśīlavau śuddhāyāṃ jagato madhye maithilyāṃ prītir astu me", "category": "Epic, Ramayana", "book": "Ramayana", "position": "Kanda 7, Sarga 088, Verse 004"}
{"quote": "abhiprāyaṃ tu vijñāya rāmasya surasattamāḥ pitāmahaṃ puraskṛtya sarva eva samāgatāḥ", "category": "Epic, Ramayana", "book": "Ramayana", "position": "Kanda 7, Sarga 088, Verse 005"}
{"quote": "ādityā vasavo rudrā viśve deśā marudgaṇāḥ aśvināv ṛṣigandharvā apsarāṇāṃ gaṇās tathā sādhyāś ca devāḥ sarve te sarve ca paramarṣayaḥ", "category": "Epic, Ramayana", "book": "Ramayana", "position": "Kanda 7, Sarga 088, Verse 006"}
{"quote": "tato vāyuḥ śubhaḥ puṇyo divyagandho manoramaḥ taṃ janaughaṃ suraśreṣṭho hlādayām āsa sarvataḥ", "category": "Epic, Ramayana", "book": "Ramayana", "position": "Kanda 7, Sarga 088, Verse 007"}
{"quote": "tad adbhutam ivācintyaṃ nirīkṣante samāhitāḥ mānavāḥ sarvarāṣṭrebhyaḥ pūrvaṃ kṛtayuge yathā", "category": "Epic, Ramayana", "book": "Ramayana", "position": "Kanda 7, Sarga 088, Verse 008"}
{"quote": "sarvān samāgatān dṛṣṭvā sītā kāṣāyavāsinī abravīt prāñjalir vākyam adhodṛṣṭir avānmukhī", "category": "Epic, Ramayana", "book": "Ramayana", "position": "Kanda 7, Sarga 088, Verse 009"}
{"quote": "yathāhaṃ rāghavād anyaṃ manasāpi na cintaye tathā me mādhavī devī vivaraṃ dātum arhati", "category": "Epic, Ramayana", "book": "Ramayana", "position": "Kanda 7, Sarga 088, Verse 010"}
{"quote": "tathā śapantyāṃ vaidehyāṃ prādurāsīt tad adbhutam bhūtalād utthitaṃ divyaṃ siṃhāsanam anuttamam", "category": "Epic, Ramayana", "book": "Ramayana", "position": "Kanda 7, Sarga 088, Verse 011"}
{"quote": "dhriyamāṇaṃ śirobhis tan nāgair amitavikramaiḥ divyaṃ divyena vapuṣā sarvaratnavibhūṣitam", "category": "Epic, Ramayana", "book": "Ramayana", "position": "Kanda 7, Sarga 088, Verse 012"}
{"quote": "tasmiṃs tu dharaṇī devī bāhubhyāṃ gṛhya maithilīm svāgatenābhinandyainām āsane copaveṣayat", "category": "Epic, Ramayana", "book": "Ramayana", "position": "Kanda 7, Sarga 088, Verse 013"}
{"quote": "tām āsanagatāṃ dṛṣṭvā praviśantīṃ rasātalam puṇyavṛṣṭir avicchinnā divyā sītām avākirat", "category": "Epic, Ramayana", "book": "Ramayana", "position": "Kanda 7, Sarga 088, Verse 014"}
{"quote": "sādhukāraś ca sumahān devānāṃ sahasotthitaḥ sādhu sādhv iti vai sīte yasyās te śīlam īdṛśam", "category": "Epic, Ramayana", "book": "Ramayana", "position": "Kanda 7, Sarga 088, Verse 015"}
{"quote": "evaṃ bahuvidhā vāco hy antarikṣagatāḥ surāḥ vyājahrur hṛṣṭamanaso dṛṣṭvā sītāpraveśanam", "category": "Epic, Ramayana", "book": "Ramayana", "position": "Kanda 7, Sarga 088, Verse 016"}
{"quote": "yajñavāṭagatāś cāpi munayaḥ sarva eva te rājānaś ca naravyāghrā vismayān noparemire", "category": "Epic, Ramayana", "book": "Ramayana", "position": "Kanda 7, Sarga 088, Verse 017"}
{"quote": "antarikṣe ca bhūmau ca sarve sthāvarajaṅgamāḥ dānavāś ca mahākāyāḥ pātāle pannagādhipāḥ", "category": "Epic, Ramayana", "book": "Ramayana", "position": "Kanda 7, Sarga 088, Verse 018"}
{"quote": "ke cid vineduḥ saṃhṛṣṭāḥ ke cid dhyānaparāyaṇāḥ ke cid rāmaṃ nirīkṣante ke cit sītām acetanāḥ", "category": "Epic, Ramayana", "book": "Ramayana", "position": "Kanda 7, Sarga 088, Verse 019"}
{"quote": "sītāpraveśanaṃ dṛṣṭvā teṣām āsīt samāgamaḥ taṃ muhūrtam ivātyarthaṃ sarvaṃ saṃmohitaṃ jagat", "category": "Epic, Ramayana", "book": "Ramayana", "position": "Kanda 7, Sarga 088, Verse 020"}
{"quote": "tadāvasāne yajñasya rāmaḥ paramadurmanāḥ apaśyamāno vaidehīṃ mene śūnyam idaṃ jagat śokena paramāyatto na śāntiṃ manasāgamat", "category": "Epic, Ramayana", "book": "Ramayana", "position": "Kanda 7, Sarga 089, Verse 001"}
{"quote": "visṛjya pārthivān sarvān ṛkṣavānararākṣasān janaughaṃ brahmamukhyānāṃ vittapūrṇaṃ vyasarjayat", "category": "Epic, Ramayana", "book": "Ramayana", "position": "Kanda 7, Sarga 089, Verse 002"}
{"quote": "tato visṛjya tān sarvān rāmo rājīvalocanaḥ hṛdi kṛtvā tadā sītām ayodhyāṃ praviveśa saḥ", "category": "Epic, Ramayana", "book": "Ramayana", "position": "Kanda 7, Sarga 089, Verse 003"}
{"quote": "na sītāyāḥ parāṃ bhāryāṃ vavre sa raghunandanaḥ yajñe yajñe ca patnyarthaṃ jānakī kāñcanī bhavat", "category": "Epic, Ramayana", "book": "Ramayana", "position": "Kanda 7, Sarga 089, Verse 004"}
{"quote": "daśavarṣasahasrāṇi vājimedham upākarot vājapeyān daśaguṇāṃs tathā bahusuvarṇakān", "category": "Epic, Ramayana", "book": "Ramayana", "position": "Kanda 7, Sarga 089, Verse 005"}
{"quote": "agniṣṭomātirātrābhyāṃ gosavaiś ca mahādhanaiḥ īje kratubhir anyaiś ca sa śrīmān āptadakṣiṇaiḥ", "category": "Epic, Ramayana", "book": "Ramayana", "position": "Kanda 7, Sarga 089, Verse 006"}
{"quote": "evaṃ sa kālaḥ sumahān rājyasthasya mahātmanaḥ dharme prayatamānasya vyatīyād rāghavasya tu", "category": "Epic, Ramayana", "book": "Ramayana", "position": "Kanda 7, Sarga 089, Verse 007"}
{"quote": "ṛkṣavānararakṣāṃsi sthitā rāmasya śāsane anurajyanti rājāno ahany ahani rāghavam", "category": "Epic, Ramayana", "book": "Ramayana", "position": "Kanda 7, Sarga 089, Verse 008"}
{"quote": "kāle varṣati parjanyaḥ subhikṣaṃ vimalā diśaḥ hṛṣṭapuṣṭajanākīrṇaṃ puraṃ janapadas tathā", "category": "Epic, Ramayana", "book": "Ramayana", "position": "Kanda 7, Sarga 089, Verse 009"}
{"quote": "nākāle mriyate kaś cin na vyādhiḥ prāṇināṃ tadā nādharmaś cābhavat kaś cid rāme rājyaṃ praśāsati", "category": "Epic, Ramayana", "book": "Ramayana", "position": "Kanda 7, Sarga 089, Verse 010"}
{"quote": "atha dīrghasya kālasya rāmamātā yaśasvinī putrapautraiḥ parivṛtā kāladharmam upāgamat", "category": "Epic, Ramayana", "book": "Ramayana", "position": "Kanda 7, Sarga 089, Verse 011"}
{"quote": "anviyāya sumitrāpi kaikeyī ca yaśasvinī dharmaṃ kṛtvā bahuvidhaṃ tridive paryavasthitā", "category": "Epic, Ramayana", "book": "Ramayana", "position": "Kanda 7, Sarga 089, Verse 012"}
{"quote": "sarvāḥ pratiṣṭhitāḥ svarge rājñā daśarathena ca samāgatā mahābhāgāḥ saha dharmaṃ ca lebhire", "category": "Epic, Ramayana", "book": "Ramayana", "position": "Kanda 7, Sarga 089, Verse 013"}
{"quote": "tāsāṃ rāmo mahādānaṃ kāle kāle prayacchati mātṝṇām aviśeṣeṇa brāhmaṇeṣu tapasviṣu", "category": "Epic, Ramayana", "book": "Ramayana", "position": "Kanda 7, Sarga 089, Verse 014"}
{"quote": "pitryāṇi bahuratnāni yajñān paramadustarān cakāra rāmo dharmātmā pitṝn devān vivardhayan", "category": "Epic, Ramayana", "book": "Ramayana", "position": "Kanda 7, Sarga 089, Verse 015"}
{"quote": "kasya cit tv atha kālasya yudhājit kekayo nṛpaḥ svaguruṃ preṣayām āsa rāghavāya mahātmane", "category": "Epic, Ramayana", "book": "Ramayana", "position": "Kanda 7, Sarga 090, Verse 001"}
{"quote": "gārgyam aṅgirasaḥ putraṃ brahmarṣim amitaprabham daśa cāśvasahasrāṇi prītidānam anuttamam", "category": "Epic, Ramayana", "book": "Ramayana", "position": "Kanda 7, Sarga 090, Verse 002"}
{"quote": "kambalāni ca ratnāni citravastram athottamam rāmāya pradadau rājā bahūny ābharaṇāni ca", "category": "Epic, Ramayana", "book": "Ramayana", "position": "Kanda 7, Sarga 090, Verse 003"}
{"quote": "śrutvā tu rāghavo gārgyaṃ maharṣiṃ samupāgatam mātulasyāśvapatinaḥ priyaṃ dūtam upāgatam", "category": "Epic, Ramayana", "book": "Ramayana", "position": "Kanda 7, Sarga 090, Verse 004"}
{"quote": "pratyudgamya ca kākutsthaḥ krośamātraṃ sahānugaḥ gārgyaṃ saṃpūjayām āsa dhanaṃ tat pratigṛhya ca", "category": "Epic, Ramayana", "book": "Ramayana", "position": "Kanda 7, Sarga 090, Verse 005"}
{"quote": "pṛṣṭvā ca prītidaṃ sarvaṃ kuśalaṃ mātulasya ca upaviṣṭaṃ mahābhāgaṃ rāmaḥ praṣṭuṃ pracakrame", "category": "Epic, Ramayana", "book": "Ramayana", "position": "Kanda 7, Sarga 090, Verse 006"}
{"quote": "kim āha matulo vākyaṃ yadarthaṃ bhagavān iha prāpto vākyavidāṃ śreṣṭha sākṣād iva bṛhaspatiḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 007"}
{"quote": "rāmasya bhāṣitaṃ śrutvā brahmarṣiḥ kāryavistaram vaktum adbhutasaṃkāśaṃ rāghavāyopacakrame", "category": "Epic, Ramayana", "book": "Ramayana", "position": "Kanda 7, Sarga 090, Verse 008"}
{"quote": "mātulas te mahābāho vākyam āha nararṣabha yudhājit prītisaṃyuktaṃ śrūyatāṃ yadi rocate", "category": "Epic, Ramayana", "book": "Ramayana", "position": "Kanda 7, Sarga 090, Verse 009"}
{"quote": "ayaṃ gandharvaviṣayaḥ phalamūlopaśobhitaḥ sindhor ubhayataḥ pārśve deśaḥ paramaśobhanaḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 010"}
{"quote": "taṃ ca rakṣanti gandharvāḥ sāyudhā yuddhakovidāḥ śailūṣasya sutā vīrās tisraḥ koṭyo mahābalāḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 011"}
{"quote": "tān vinirjitya kākutstha gandharvaviṣayaṃ śubham niveśaya mahābāho dve pure susamāhitaḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 012"}
{"quote": "anyasya na gatis tatra deśaś cāyaṃ suśobhanaḥ rocatāṃ te mahābāho nāhaṃ tvām anṛtaṃ vade", "category": "Epic, Ramayana", "book": "Ramayana", "position": "Kanda 7, Sarga 090, Verse 013"}
{"quote": "tac chrutvā rāghavaḥ prīto maharṣer mātulasya ca uvāca bāḍham ity evaṃ bharataṃ cānvavaikṣata", "category": "Epic, Ramayana", "book": "Ramayana", "position": "Kanda 7, Sarga 090, Verse 014"}
{"quote": "so 'bravīd rāghavaḥ prītaḥ prāñjalipragraho dvijam imau kumārau taṃ deśaṃ brahmarṣe vijayiṣyataḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 015"}
{"quote": "bharatasyātmajau vīrau takṣaḥ puṣkala eva ca mātulena suguptau tau dharmeṇa ca samāhitau", "category": "Epic, Ramayana", "book": "Ramayana", "position": "Kanda 7, Sarga 090, Verse 016"}
{"quote": "bharataṃ cāgrataḥ kṛtvā kumārau sabalānugau nihatya gandharvasutān dve pure vibhajiṣyataḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 017"}
{"quote": "niveśya te puravare ātmājau saṃniveśya ca āgamiṣyati me bhūyaḥ sakāśam atidhārmikaḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 018"}
{"quote": "brahmarṣim evam uktvā tu bharataṃ sabalānugam ājñāpayām āsa tadā kumārau cābhyaṣecayat", "category": "Epic, Ramayana", "book": "Ramayana", "position": "Kanda 7, Sarga 090, Verse 019"}
{"quote": "nakṣatreṇa ca saumyena puraskṛtyāṅgiraḥ sutam bharataḥ saha sainyena kumārābhyāṃ ca niryayau", "category": "Epic, Ramayana", "book": "Ramayana", "position": "Kanda 7, Sarga 090, Verse 020"}
{"quote": "sā senā śakrayukteva naragān niryayāv atha rāghavānugatā dūraṃ durādharṣā surāsuraiḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 021"}
{"quote": "māṃsāśīni ca sattvāni rakṣāṃsi sumahānti ca anujagmuś ca bharataṃ rudhirasya pipāsayā", "category": "Epic, Ramayana", "book": "Ramayana", "position": "Kanda 7, Sarga 090, Verse 022"}
{"quote": "bhūtagrāmāś ca bahavo māṃsabhakṣāḥ sudāruṇāḥ gandharvaputramāṃsāni bhoktukāmāḥ sahasraśaḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 023"}
{"quote": "siṃhavyāghrasṛgālānāṃ khecarāṇāṃ ca pakṣiṇām bahūni vai sahasrāṇi senāyā yayur agrataḥ", "category": "Epic, Ramayana", "book": "Ramayana", "position": "Kanda 7, Sarga 090, Verse 024"}
{"quote": "adhyardhamāsam uṣitā pathi senā nirāmayā hṛṣṭapuṣṭajanākīrṇā kekayaṃ samupāgamat", "category": "Epic, Ramayana", "book": "Ramayana", "position": "Kanda 7, Sarga 090, Verse 025"}
{"quote": "śrutvā senāpatiṃ prāptaṃ bharataṃ kekayādhipaḥ yudhājid gārgyasahitaṃ parāṃ prītim upāgamat", "category": "Epic, Ramayana", "book": "Ramayana", "position": "Kanda 7, Sarga 091, Verse 001"}
{"quote": "sa niryayau janaughena mahatā kekayādhipaḥ tvaramāṇo 'bhicakrāma gandharvān devarūpiṇaḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 002"}
{"quote": "bharataś ca yudhājic ca sametau laghuvikramau gandharvanagaraṃ prāptau sabalau sapadānugau", "category": "Epic, Ramayana", "book": "Ramayana", "position": "Kanda 7, Sarga 091, Verse 003"}
{"quote": "śrutvā tu bharataṃ prāptaṃ gandharvās te samāgatāḥ yoddhukāmā mahāvīryā vinadantaḥ samantataḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 004"}
{"quote": "tataḥ samabhavad yuddhaṃ tumulaṃ lomaharṣaṇam saptarātraṃ mahābhīmaṃ na cānyatarayor jayaḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 005"}
{"quote": "tato rāmānujaḥ kruddhaḥ kālasyāstraṃ sudāruṇam saṃvartaṃ nāma bharato gandharveṣv abhyayojayat", "category": "Epic, Ramayana", "book": "Ramayana", "position": "Kanda 7, Sarga 091, Verse 006"}
{"quote": "te baddhāḥ kālapāśena saṃvartena vidāritāḥ kṣaṇenābhihatās tisras tatra koṭyo mahātmanā", "category": "Epic, Ramayana", "book": "Ramayana", "position": "Kanda 7, Sarga 091, Verse 007"}
{"quote": "taṃ ghātaṃ ghorasaṃkāśaṃ na smaranti divaukasaḥ nimeṣāntaramātreṇa tādṛśānāṃ mahātmanām", "category": "Epic, Ramayana", "book": "Ramayana", "position": "Kanda 7, Sarga 091, Verse 008"}
{"quote": "hateṣu teṣu vīreṣu bharataḥ kaikayīsutaḥ niveśayām āsa tadā samṛddhe dve purottame takṣaṃ takṣaśilāyāṃ tu puṣkaraṃ puṣkarāvatau", "category": "Epic, Ramayana", "book": "Ramayana", "position": "Kanda 7, Sarga 091, Verse 009"}
{"quote": "gandharvadeśo ruciro gāndhāraviṣayaś ca saḥ varṣaiḥ pañcabhir ākīrṇo viṣayair nāgarais tathā", "category": "Epic, Ramayana", "book": "Ramayana", "position": "Kanda 7, Sarga 091, Verse 010"}
{"quote": "dhanaratnaughasaṃpūrṇo kānanair upaśobhite anyonyasaṃgharṣakṛte spardhayā guṇavistare", "category": "Epic, Ramayana", "book": "Ramayana", "position": "Kanda 7, Sarga 091, Verse 011"}
{"quote": "ubhe suruciraprakhye vyavahārair akalmaṣaiḥ udyānayānaughavṛte suvibhaktāntarāpaṇe", "category": "Epic, Ramayana", "book": "Ramayana", "position": "Kanda 7, Sarga 091, Verse 012"}
{"quote": "ubhe puravare ramye vistarair upaśobhite gṛhamukhyaiḥ surucirair vimānaiḥ samavarṇibhiḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 013"}
{"quote": "śobhite śobhanīyaiś ca devāyatanavistaraiḥ niveśya pañcabhir varṣair bharato rāghavānujaḥ punar āyān mahābāhur ayodhyāṃ kaikayīsutaḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 014"}
{"quote": "so 'bhivādya mahātmānaṃ sākṣād dharmam ivāparam rāghavaṃ bharataḥ śrīmān brahmāṇam iva vāsavaḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 015"}
{"quote": "śaśaṃsa ca yathāvṛttaṃ gandharvavadham uttamam niveśanaṃ ca deśasya śrutvā prīto 'sya rāghavaḥ", "category": "Epic, Ramayana", "book": "Ramayana", "position": "Kanda 7, Sarga 091, Verse 016"}
{"quote": "tac chrutvā harṣam āpede rāghavo bhrātṛbhiḥ saha vākyaṃ cādbhutasaṃkāśaṃ bhrātṝn provāca rāghavaḥ", "category": "Epic, Ramayana", "book": "Ramayana", "position": "Kanda 7, Sarga 092, Verse 001"}
{"quote": "imau kumārau saumitre tava dharmaviśāradau aṅgadaś candraketuś ca rājyārhau dṛḍhadhanvinau", "category": "Epic, Ramayana", "book": "Ramayana", "position": "Kanda 7, Sarga 092, Verse 002"}
{"quote": "imau rājye 'bhiṣekṣyāmi deśaḥ sādhu vidhīyatām ramaṇīyo hy asaṃbādho rametāṃ yatra dhanvinau", "category": "Epic, Ramayana", "book": "Ramayana", "position": "Kanda 7, Sarga 092, Verse 003"}
{"quote": "na rājñāṃ yatra pīdā syān nāśramāṇāṃ vināśanam sa deśo dṛśyatāṃ saumya nāparādhyāmahe yathā", "category": "Epic, Ramayana", "book": "Ramayana", "position": "Kanda 7, Sarga 092, Verse 004"}
{"quote": "tathoktavati rāme tu bharataḥ pratyuvāca ha ayaṃ kārāpatho deśaḥ suramaṇyo nirāmayaḥ", "category": "Epic, Ramayana", "book": "Ramayana", "position": "Kanda 7, Sarga 092, Verse 005"}
{"quote": "niveśyatāṃ tatra puram aṅgadasya mahātmanaḥ candraketoś ca ruciraṃ candrakāntaṃ nirāmayam", "category": "Epic, Ramayana", "book": "Ramayana", "position": "Kanda 7, Sarga 092, Verse 006"}
{"quote": "tad vākyaṃ bharatenoktaṃ pratijagrāha rāghavaḥ taṃ ca kṛtā vaśe deśam aṅgadasya nyaveśayat", "category": "Epic, Ramayana", "book": "Ramayana", "position": "Kanda 7, Sarga 092, Verse 007"}
{"quote": "aṅgadīyā purī ramyā aṅgadasya niveśitā ramaṇīyā suguptā ca rāmeṇākliṣṭakarmaṇā", "category": "Epic, Ramayana", "book": "Ramayana", "position": "Kanda 7, Sarga 092, Verse 008"}
{"quote": "candraketus tu mallasya mallabhūmyāṃ niveśitā candrakānteti vikhyātā divyā svargapurī yathā", "category": "Epic, Ramayana", "book": "Ramayana", "position": "Kanda 7, Sarga 092, Verse 009"}
{"quote": "tato rāmaḥ parāṃ prītiṃ bharato lakṣmaṇas tathā yayur yudhi durādharṣā abhiṣekaṃ ca cakrire", "category": "Epic, Ramayana", "book": "Ramayana", "position": "Kanda 7, Sarga 092, Verse 010"}
{"quote": "abhiṣicya kumārau dvau prasthāpya sabalānugau aṅgadaṃ paścimā bhūmiṃ candraketum udaṅmukham", "category": "Epic, Ramayana", "book": "Ramayana", "position": "Kanda 7, Sarga 092, Verse 011"}
{"quote": "aṅgadaṃ cāpi saumitrir lakṣmaṇo 'nujagāma ha candraketos tu bharataḥ pārṣṇigrāho babhūva ha", "category": "Epic, Ramayana", "book": "Ramayana", "position": "Kanda 7, Sarga 092, Verse 012"}
{"quote": "lakṣmaṇas tv aṅgadīyāyāṃ saṃvatsaram athoṣitaḥ putre sthite durādharṣe ayodhyāṃ punar āgamat", "category": "Epic, Ramayana", "book": "Ramayana", "position": "Kanda 7, Sarga 092, Verse 013"}
{"quote": "bharato 'pi tathaivoṣya saṃvatsaram athādhikam ayodhyāṃ punar agamya rāmapādāv upāgamat", "category": "Epic, Ramayana", "book": "Ramayana", "position": "Kanda 7, Sarga 092, Verse 014"}
{"quote": "ubhau saumitribharatau rāmapādāv anuvratau kālaṃ gatam api snehān na jajñāte 'tidhārmikau", "category": "Epic, Ramayana", "book": "Ramayana", "position": "Kanda 7, Sarga 092, Verse 015"}
{"quote": "evaṃ varṣasahasrāṇi daśateṣāṃ yayus tadā dharme prayatamānānāṃ paurakāryeṣu nityadā", "category": "Epic, Ramayana", "book": "Ramayana", "position": "Kanda 7, Sarga 092, Verse 016"}
{"quote": "vihṛtya lākaṃ paripūrṇamānasāḥ śriyā vṛtā dharmapathe pare sthitāḥ trayaḥ samiddhā iva dīptatejasā hutāgnayaḥ sādhu mahādhvare trayaḥ", "category": "Epic, Ramayana", "book": "Ramayana", "position": "Kanda 7, Sarga 092, Verse 017"}
{"quote": "kasya cit tv atha kālasya rāme dharmapathe sthite kālas tāpasarūpeṇa rājadvāram upāgamat", "category": "Epic, Ramayana", "book": "Ramayana", "position": "Kanda 7, Sarga 093, Verse 001"}
{"quote": "so 'bravīl lakṣmaṇaṃ vākyaṃ dhṛtimantaṃ yaśasvinam māṃ nivedaya rāmāya saṃprāptaṃ kāryagauravāt", "category": "Epic, Ramayana", "book": "Ramayana", "position": "Kanda 7, Sarga 093, Verse 002"}
{"quote": "dūto hy atibalasyāhaṃ maharṣer amitaujasaḥ rāmaṃ didṛkṣur āyātaḥ kāryeṇa hi mahābala", "category": "Epic, Ramayana", "book": "Ramayana", "position": "Kanda 7, Sarga 093, Verse 003"}
{"quote": "tasya tad vacanaṃ śrutvā saumitris tvarayānvitaḥ nyavedayata rāmāya tāpasasya vivakṣitam", "category": "Epic, Ramayana", "book": "Ramayana", "position": "Kanda 7, Sarga 093, Verse 004"}
{"quote": "jayasva rājan dharmeṇa ubhau lokau mahādyute dūtas tvāṃ draṣṭum āyātas tapasvī bhāskaraprabhaḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 005"}
{"quote": "tad vākyaṃ lakṣmaṇenoktaṃ śrutvā rāma uvāca ha praveśyatāṃ munis tāta mahaujās tasya vākyadhṛk", "category": "Epic, Ramayana", "book": "Ramayana", "position": "Kanda 7, Sarga 093, Verse 006"}
{"quote": "saumitris tu tathety uktvā prāveśayata taṃ munim jvalantam iva tejobhiḥ pradahantam ivāṃśubhiḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 007"}
{"quote": "so 'bhigamya raghuśreṣṭhaṃ dīpyamānaṃ svatejasā ṛṣir madhurayā vācā vardhasvety āha rāghavam", "category": "Epic, Ramayana", "book": "Ramayana", "position": "Kanda 7, Sarga 093, Verse 008"}
{"quote": "tasmai rāmo mahātejāḥ pūjām arghya purogamām dadau kuśalam avyagraṃ praṣṭuṃ caivopacakrame", "category": "Epic, Ramayana", "book": "Ramayana", "position": "Kanda 7, Sarga 093, Verse 009"}
{"quote": "pṛṣṭhaś ca kuśalaṃ tena rāmeṇa vadatāṃ varaḥ āsane kāñcane divye niṣasāda mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 010"}
{"quote": "tam uvāca tato rāmaḥ svāgataṃ te mahāmune prāpayasva ca vākyāni yato dūtas tvam āgataḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 011"}
{"quote": "codito rājasiṃhena munir vākyam udīrayat dvandvam etat pravaktavyaṃ na ca cakṣur hataṃ vacaḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 012"}
{"quote": "yaḥ śṛṇoti nirīkṣed vā sa vadhyas tava rāghava bhaved vai munimukhyasya vacanaṃ yady avekṣase", "category": "Epic, Ramayana", "book": "Ramayana", "position": "Kanda 7, Sarga 093, Verse 013"}
{"quote": "tatheti ca pratijñāya rāmo lakṣmaṇam abravīt dvāri tiṣṭha mahābāho pratihāraṃ visarjaya", "category": "Epic, Ramayana", "book": "Ramayana", "position": "Kanda 7, Sarga 093, Verse 014"}
{"quote": "sa me vadhyaḥ khalu bhavet kathāṃ dvandvasamīritām ṛṣer mama ca saumitre paśyed vā śṛṇuyā ca yaḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 015"}
{"quote": "tato nikṣipya kākutstho lakṣmaṇaṃ dvārasaṃgrahe tam uvāca muniṃ vākyaṃ kathayasveti rāghavaḥ", "category": "Epic, Ramayana", "book": "Ramayana", "position": "Kanda 7, Sarga 093, Verse 016"}
{"quote": "yat te manīṣitaṃ vākyaṃ yena vāsi samāhitaḥ kathayasva viśaṅkas tvaṃ mamāpi hṛdi vartate", "category": "Epic, Ramayana", "book": "Ramayana", "position": "Kanda 7, Sarga 093, Verse 017"}
{"quote": "śṛṇu rāma mahābāho yadartham aham āhataḥ pitāmahena devena preṣito 'smi mahābala", "category": "Epic, Ramayana", "book": "Ramayana", "position": "Kanda 7, Sarga 094, Verse 001"}
{"quote": "tavāhaṃ pūrvake bhāve putraḥ parapuraṃjaya māyāsaṃbhāvito vīra kālaḥ sarvasamāharaḥ", "category": "Epic, Ramayana", "book": "Ramayana", "position": "Kanda 7, Sarga 094, Verse 002"}
{"quote": "pitāmahaś ca bhagavān āha lokapatiḥ prabhuḥ samayas te mahābāho svarlokān parirakṣitum", "category": "Epic, Ramayana", "book": "Ramayana", "position": "Kanda 7, Sarga 094, Verse 003"}
{"quote": "saṃkṣipya ca purā lokān māyayā svayam eva hi mahārṇave śayāno 'psu māṃ tvaṃ pūrvam ajījanaḥ", "category": "Epic, Ramayana", "book": "Ramayana", "position": "Kanda 7, Sarga 094, Verse 004"}
{"quote": "bhogavantaṃ tato nāgam anantam udake śayam māyayā janayitvā tvaṃ dvau ca sattvau mahābalau", "category": "Epic, Ramayana", "book": "Ramayana", "position": "Kanda 7, Sarga 094, Verse 005"}
{"quote": "madhuṃ ca kaiṭabhaṃ caiva yayor asthicayair vṛtā iyaṃ parvatasaṃbādhā medinī cābhavan mahī", "category": "Epic, Ramayana", "book": "Ramayana", "position": "Kanda 7, Sarga 094, Verse 006"}
{"quote": "padme divyārkasaṃkāśe nābhyām utpādya mām api prājāpatyaṃ tvayā karma sarvaṃ mayi niveśitam", "category": "Epic, Ramayana", "book": "Ramayana", "position": "Kanda 7, Sarga 094, Verse 007"}
{"quote": "so 'haṃ saṃnyastabhāro hi tvām upāse jagatpatim rakṣāṃ vidhatsva bhūteṣu mama tejaḥ karo bhavān", "category": "Epic, Ramayana", "book": "Ramayana", "position": "Kanda 7, Sarga 094, Verse 008"}
{"quote": "tatas tvam api durdharṣas tasmād bhāvāt sanātanāt rakṣārthaṃ sarvabhūtānāṃ viṣṇutvam upajagmivān", "category": "Epic, Ramayana", "book": "Ramayana", "position": "Kanda 7, Sarga 094, Verse 009"}
{"quote": "adityāṃ vīryavān putro bhrātṝṇāṃ harṣavardhanaḥ samutpanneṣu kṛtyeṣu lokasāhyāya kalpase", "category": "Epic, Ramayana", "book": "Ramayana", "position": "Kanda 7, Sarga 094, Verse 010"}
{"quote": "sa tvaṃ vitrāsyamānāsu prajāsu jagatāṃ vara rāvaṇasya vadhākāṅkṣī mānuṣeṣu mano 'dadhāḥ", "category": "Epic, Ramayana", "book": "Ramayana", "position": "Kanda 7, Sarga 094, Verse 011"}
{"quote": "daśavarṣasahasrāṇi daśavarṣaśatāni ca kṛtvā vāsasya niyatiṃ svayam evātmanaḥ purā", "category": "Epic, Ramayana", "book": "Ramayana", "position": "Kanda 7, Sarga 094, Verse 012"}
{"quote": "sa tvaṃ manomayaḥ putraḥ pūrṇāyur mānuṣeṣv iha kālo naravaraśreṣṭha samīpam upavartitum", "category": "Epic, Ramayana", "book": "Ramayana", "position": "Kanda 7, Sarga 094, Verse 013"}
{"quote": "yadi bhūyo mahārāja prajā icchasy upāsitum vasa vā vīra bhadraṃ te evam āha pitāmahaḥ", "category": "Epic, Ramayana", "book": "Ramayana", "position": "Kanda 7, Sarga 094, Verse 014"}
{"quote": "atha vā vijigīṣā te suralokāya rāghava sanāthā viṣṇunā devā bhavantu vigatajvarāḥ", "category": "Epic, Ramayana", "book": "Ramayana", "position": "Kanda 7, Sarga 094, Verse 015"}
{"quote": "śrutvā pitāmahenoktaṃ vākyaṃ kālasamīritam rāghavaḥ prahasan vākyaṃ sarvasaṃhāram abravīt", "category": "Epic, Ramayana", "book": "Ramayana", "position": "Kanda 7, Sarga 094, Verse 016"}
{"quote": "śrutaṃ me devadevasya vākyaṃ paramam adbhutam prītir hi mahatī jātā tavāgamanasaṃbhavā", "category": "Epic, Ramayana", "book": "Ramayana", "position": "Kanda 7, Sarga 094, Verse 017"}
{"quote": "bhadraṃ te 'stu gamiṣyāmi yata evāham āgataḥ hṛd gato hy asi saṃprāpto na me 'sty atra vicāraṇā", "category": "Epic, Ramayana", "book": "Ramayana", "position": "Kanda 7, Sarga 094, Verse 018"}
{"quote": "mayā hi sarvakṛtyeṣu devānāṃ vaśavartinām sthātavyaṃ sarvasaṃhāre yathā hy āha pitāmahaḥ", "category": "Epic, Ramayana", "book": "Ramayana", "position": "Kanda 7, Sarga 094, Verse 019"}
{"quote": "tathā tayoḥ kathayator durvāsā bhagavān ṛṣiḥ rāmasya darśanākāṅkṣī rājadvāram upāgamat", "category": "Epic, Ramayana", "book": "Ramayana", "position": "Kanda 7, Sarga 095, Verse 001"}
{"quote": "so 'bhigamya ca saumitrim uvāca ṛṣisattamaḥ rāmaṃ darśaya me śīghraṃ purā me 'rtho 'tivartate", "category": "Epic, Ramayana", "book": "Ramayana", "position": "Kanda 7, Sarga 095, Verse 002"}
{"quote": "munes tu bhāṣitaṃ śrutvā lakṣmaṇaḥ paravīrahā abhivādya mahātmānaṃ vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 095, Verse 003"}
{"quote": "kiṃ kāryaṃ brūhi bhagavan ko vārthaḥ kiṃ karomy aham vyagro hi rāghavo brahman muhūrtaṃ vā pratīkṣatām", "category": "Epic, Ramayana", "book": "Ramayana", "position": "Kanda 7, Sarga 095, Verse 004"}
{"quote": "tac chrutvā ṛṣiśārdūlaḥ krodhena kaluṣīkṛtaḥ uvāca lakṣmaṇaṃ vākyaṃ nirdahann iva cakṣuṣā", "category": "Epic, Ramayana", "book": "Ramayana", "position": "Kanda 7, Sarga 095, Verse 005"}
{"quote": "asmin kṣaṇe māṃ saumitre rāmāya prativedaya viṣayaṃ tvāṃ puraṃ caiva śapiṣye rāghavaṃ tathā", "category": "Epic, Ramayana", "book": "Ramayana", "position": "Kanda 7, Sarga 095, Verse 006"}
{"quote": "bharataṃ caiva saumitre yuṣmākaṃ yā ca saṃtatiḥ na hi śakṣyāmy ahaṃ bhūyo manyuṃ dhārayituṃ hṛdi", "category": "Epic, Ramayana", "book": "Ramayana", "position": "Kanda 7, Sarga 095, Verse 007"}
{"quote": "tac chrutvā ghorasaṃkāśaṃ vākyaṃ tasya mahātmanaḥ cintayām āsa manasā tasya vākyasya niścayam", "category": "Epic, Ramayana", "book": "Ramayana", "position": "Kanda 7, Sarga 095, Verse 008"}
{"quote": "ekasya maraṇaṃ me 'stu mā bhūt sarvavināśanam iti buddhyā viniścitya rāghavāya nyavedayat", "category": "Epic, Ramayana", "book": "Ramayana", "position": "Kanda 7, Sarga 095, Verse 009"}
{"quote": "lakṣmaṇasya vacaḥ śrutvā rāmaḥ kālaṃ visṛjya ca niṣpatya tvaritaṃ rājā atreḥ putraṃ dadarśa ha", "category": "Epic, Ramayana", "book": "Ramayana", "position": "Kanda 7, Sarga 095, Verse 010"}
{"quote": "so 'bhivādya mahātmānaṃ jvalantam iva tejasā kiṃ kāryam iti kākutsthaḥ kṛtāñjalir abhāṣata", "category": "Epic, Ramayana", "book": "Ramayana", "position": "Kanda 7, Sarga 095, Verse 011"}
{"quote": "tad vākyaṃ rāghaveṇṇoktaṃ śrutvā munivaraḥ prabhuḥ pratyāha rāmaṃ durvāsāḥ śrūyatāṃ dharmavatsala", "category": "Epic, Ramayana", "book": "Ramayana", "position": "Kanda 7, Sarga 095, Verse 012"}
{"quote": "adya varṣasahasrasya samāptir mama rāghava so 'haṃ bhojanam icchāmi yathāsiddhaṃ tavānagha", "category": "Epic, Ramayana", "book": "Ramayana", "position": "Kanda 7, Sarga 095, Verse 013"}
{"quote": "tac chrutvā vacanaṃ rāmo harṣeṇa mahatānvitaḥ bhojanaṃ munimukhyāya yathāsiddham upāharat", "category": "Epic, Ramayana", "book": "Ramayana", "position": "Kanda 7, Sarga 095, Verse 014"}
{"quote": "sa tu bhuktvā muniśreṣṭhas tad annam amṛtopamam sādhu rāmeti saṃbhāṣya svam āśramam upāgamat", "category": "Epic, Ramayana", "book": "Ramayana", "position": "Kanda 7, Sarga 095, Verse 015"}
{"quote": "tasmin gate mahātejā rāghavaḥ prītamānasaḥ saṃsmṛtya kālavākyāni tato duḥkham upeyivān", "category": "Epic, Ramayana", "book": "Ramayana", "position": "Kanda 7, Sarga 095, Verse 016"}
{"quote": "duḥkhena ca susaṃtaptaḥ smṛtvā tad ghoradarśanam avānmukho dīnamanā vyāhartuṃ na śaśāka ha", "category": "Epic, Ramayana", "book": "Ramayana", "position": "Kanda 7, Sarga 095, Verse 017"}
{"quote": "tato buddhyā viniścitya kālavākyāni rāghavaḥ naitad astīti coktvā sa tūṣṇīm āsīn mahāyaśāḥ", "category": "Epic, Ramayana", "book": "Ramayana", "position": "Kanda 7, Sarga 095, Verse 018"}
{"quote": "avāṅmukham atho dīnaṃ dṛṣṭvā somam ivāplutam rāghavaṃ lakṣmaṇo vākyaṃ hṛṣṭo madhuram abravīt", "category": "Epic, Ramayana", "book": "Ramayana", "position": "Kanda 7, Sarga 096, Verse 001"}
{"quote": "na saṃtāpaṃ mahābāho madarthaṃ kartum arhasi pūrvanirmāṇabaddhā hi kālasya gatir īdṛśī", "category": "Epic, Ramayana", "book": "Ramayana", "position": "Kanda 7, Sarga 096, Verse 002"}
{"quote": "jahi māṃ saumya visrabdaḥ pratijñāṃ paripālaya hīnapratijñāḥ kākutstha prayānti narakaṃ narāḥ", "category": "Epic, Ramayana", "book": "Ramayana", "position": "Kanda 7, Sarga 096, Verse 003"}
{"quote": "yadi prītir mahārāja yady anugrāhyatā mayi jahi māṃ nirviśaṅkas tvaṃ dharmaṃ vardhaya rāghava", "category": "Epic, Ramayana", "book": "Ramayana", "position": "Kanda 7, Sarga 096, Verse 004"}
{"quote": "lakṣmaṇena tathoktas tu rāmaḥ pracalitendriyaḥ mantriṇaḥ samupānīya tathaiva ca purodhasaṃ", "category": "Epic, Ramayana", "book": "Ramayana", "position": "Kanda 7, Sarga 096, Verse 005"}
{"quote": "abravīc ca yathāvṛttaṃ teṣāṃ madhye narādhipaḥ durvāso'bhigamaṃ caiva pratijñāṃ tāpasasya ca", "category": "Epic, Ramayana", "book": "Ramayana", "position": "Kanda 7, Sarga 096, Verse 006"}
{"quote": "tac chrutvā mantriṇaḥ sarve sopādhyāyāḥ samāsata vasiṣṭhas tu mahātejā vākyam etad uvāca ha", "category": "Epic, Ramayana", "book": "Ramayana", "position": "Kanda 7, Sarga 096, Verse 007"}
{"quote": "dṛṣṭam etan mahābāho kṣayaṃ te lomaharṣaṇam lakṣmaṇena viyogaś ca tava rāma mahāyaśaḥ", "category": "Epic, Ramayana", "book": "Ramayana", "position": "Kanda 7, Sarga 096, Verse 008"}
{"quote": "tyajainaṃ balavān kālo mā pratijñāṃ vṛthā kṛthāḥ vinaṣṭāyāṃ pratijñāyāṃ dharmo hi vilayaṃ vrajet", "category": "Epic, Ramayana", "book": "Ramayana", "position": "Kanda 7, Sarga 096, Verse 009"}
{"quote": "tato dharme vinaṣṭe tu trailokye sacarācaram sadevarṣigaṇaṃ sarvaṃ vinaśyeta na saṃśayaḥ", "category": "Epic, Ramayana", "book": "Ramayana", "position": "Kanda 7, Sarga 096, Verse 010"}
{"quote": "sa tvaṃ puruṣaśārdūla trailokyasyābhipālanam lakṣmaṇasya vadhenādya jagat svasthaṃ kuruṣva ha", "category": "Epic, Ramayana", "book": "Ramayana", "position": "Kanda 7, Sarga 096, Verse 011"}
{"quote": "teṣāṃ tat samavetānāṃ vākyaṃ dharmārthasaṃhitam śrutvā pariṣado madhye rāmo lakṣmaṇam abravīt", "category": "Epic, Ramayana", "book": "Ramayana", "position": "Kanda 7, Sarga 096, Verse 012"}
{"quote": "visarjaye tvāṃ saumitre mā bhūd dharmaviparyayaḥ tyāgo vadho vā vihitaḥ sādhūnām ubhayaṃ samam", "category": "Epic, Ramayana", "book": "Ramayana", "position": "Kanda 7, Sarga 096, Verse 013"}
{"quote": "rāmeṇa bhāṣite vākye bāṣpavyākulitekṣaṇaḥ lakṣmaṇas tvaritaḥ prāyāt svagṛhaṃ na viveśa ha", "category": "Epic, Ramayana", "book": "Ramayana", "position": "Kanda 7, Sarga 096, Verse 014"}
{"quote": "sa gatvā sarayūtīram upaspṛśya kṛtāñjaliḥ nigṛhya sarvasrotāṃsi niḥśvāsaṃ na mumoca ha", "category": "Epic, Ramayana", "book": "Ramayana", "position": "Kanda 7, Sarga 096, Verse 015"}
{"quote": "anucchvasantaṃ yuktaṃ taṃ saśakrāḥ sāpsarogaṇāḥ devāḥ sarṣigaṇāḥ sarve puṣpair avakiraṃs tadā", "category": "Epic, Ramayana", "book": "Ramayana", "position": "Kanda 7, Sarga 096, Verse 016"}
{"quote": "adṛśyaṃ sarvam anujaiḥ saśarīraṃ mahābalam pragṛhya lakṣmaṇaṃ śakro divaṃ saṃpraviveśa ha", "category": "Epic, Ramayana", "book": "Ramayana", "position": "Kanda 7, Sarga 096, Verse 017"}
{"quote": "tato viṣṇoś caturbhāgam āgataṃ surasattamāḥ hṛṣṭāḥ pramuditāḥ sarve 'pūjayan ṛṣibhiḥ saha", "category": "Epic, Ramayana", "book": "Ramayana", "position": "Kanda 7, Sarga 096, Verse 018"}
{"quote": "visṛjya lakṣmaṇaṃ rāmo duḥkhaśokasamanvitaḥ purodhasaṃ mantriṇaś ca naigamāṃś cedam abravīt", "category": "Epic, Ramayana", "book": "Ramayana", "position": "Kanda 7, Sarga 097, Verse 001"}
{"quote": "adya rājye 'bhiṣekṣyāmi bharataṃ dharmavatsalam ayodhyāyāṃ patiṃ vīraṃ tato yāsyāmy ahaṃ vanam", "category": "Epic, Ramayana", "book": "Ramayana", "position": "Kanda 7, Sarga 097, Verse 002"}
{"quote": "praveśayata saṃbhārān mā bhūt kālātyayo yathā adyaivāhaṃ gamiṣyāmi lakṣmaṇena gatāṃ gatim", "category": "Epic, Ramayana", "book": "Ramayana", "position": "Kanda 7, Sarga 097, Verse 003"}
{"quote": "tac chrutvā rāghaveṇoktaṃ sarvāḥ prakṛtayo bhṛśam mūrdhabhiḥ praṇatā bhūmau gatasattvā ivābhavan", "category": "Epic, Ramayana", "book": "Ramayana", "position": "Kanda 7, Sarga 097, Verse 004"}
{"quote": "bharataś ca visaṃjño 'bhūc chrutvā rāmasya bhāṣitam rājyaṃ vigarhayām āsa rāghavaṃ cedam abravīt", "category": "Epic, Ramayana", "book": "Ramayana", "position": "Kanda 7, Sarga 097, Verse 005"}
{"quote": "satyena hi śape rājan svargaloke na caiva hi na kāmaye yathā rājyaṃ tvāṃ vinā raghunandana", "category": "Epic, Ramayana", "book": "Ramayana", "position": "Kanda 7, Sarga 097, Verse 006"}
{"quote": "imau kuśīlavau rājann abhiṣiñca narādhipa kosaleṣu kuśaṃ vīram uttareṣu tathā lavam", "category": "Epic, Ramayana", "book": "Ramayana", "position": "Kanda 7, Sarga 097, Verse 007"}
{"quote": "śatrughnasya tu gacchantu dūtās tvaritavikramāḥ idaṃ gamanam asmākaṃ svargāyākhyāntu māciram", "category": "Epic, Ramayana", "book": "Ramayana", "position": "Kanda 7, Sarga 097, Verse 008"}
{"quote": "tac chrutvā bharatenoktaṃ dṛṣṭvā cāpi hy adho mukhān paurān duḥkhena saṃtaptān vasiṣṭho vākyam abravīt", "category": "Epic, Ramayana", "book": "Ramayana", "position": "Kanda 7, Sarga 097, Verse 009"}
{"quote": "vatsa rāma imāḥ paśya dharaṇīṃ prakṛtīr gatāḥ jñātvaiṣām īpsitaṃ kāryaṃ mā caiṣāṃ vipriyaṃ kṛthāḥ", "category": "Epic, Ramayana", "book": "Ramayana", "position": "Kanda 7, Sarga 097, Verse 010"}
{"quote": "vasiṣṭhasya tu vākyena utthāpya prakṛtījanam kiṃ karomīti kākutsthaḥ sarvān vacanam abravīt", "category": "Epic, Ramayana", "book": "Ramayana", "position": "Kanda 7, Sarga 097, Verse 011"}
{"quote": "tataḥ sarvāḥ prakṛtayo rāmaṃ vacanam abruvan gacchantam anugacchāmo yato rāma gamiṣyasi", "category": "Epic, Ramayana", "book": "Ramayana", "position": "Kanda 7, Sarga 097, Verse 012"}
{"quote": "eṣā naḥ paramā prītir eṣa dharmaḥ paro mataḥ hṛdgatā naḥ sadā tuṣṭis tavānugamane dṛḍhā", "category": "Epic, Ramayana", "book": "Ramayana", "position": "Kanda 7, Sarga 097, Verse 013"}
{"quote": "paureṣu yadi te prītir yadi sneho hy anuttamaḥ saputradārāḥ kākutstha samaṃ gacchāma satpatham", "category": "Epic, Ramayana", "book": "Ramayana", "position": "Kanda 7, Sarga 097, Verse 014"}
{"quote": "tapovanaṃ vā durgaṃ vā nadīm ambhonidhiṃ tathā vayaṃ te yadi na tyājyāḥ sarvān no naya īśvara", "category": "Epic, Ramayana", "book": "Ramayana", "position": "Kanda 7, Sarga 097, Verse 015"}
{"quote": "sa teṣāṃ niścayaṃ jñātvā kṛtāntaṃ ca nirīkṣyaca paurāṇāṃ dṛḍhabhaktiṃ ca bāḍham ity eva so 'bravīt", "category": "Epic, Ramayana", "book": "Ramayana", "position": "Kanda 7, Sarga 097, Verse 016"}
{"quote": "evaṃ viniścayaṃ kṛtvā tasminn ahani rāghavaḥ kosaleṣu kuśaṃ vīram uttareṣu tathā lavam", "category": "Epic, Ramayana", "book": "Ramayana", "position": "Kanda 7, Sarga 097, Verse 017"}
{"quote": "abhiṣiñcan mahātmānāv ubhāv eva kuśīlavau rathānāṃ tu sahasrāṇi trīṇi nāgāyutāni ca", "category": "Epic, Ramayana", "book": "Ramayana", "position": "Kanda 7, Sarga 097, Verse 018"}
{"quote": "daśa cāśvasahasrāṇi ekaikasya dhanaṃ dadau bahuratnau bahudhanau hṛṣṭapuṣṭajanāvṛtau", "category": "Epic, Ramayana", "book": "Ramayana", "position": "Kanda 7, Sarga 097, Verse 019"}
{"quote": "abhiṣicya tu tau vīrau prasthāpya svapure tathā dūtān saṃpreṣayām āsa śatrughnāya mahātmane", "category": "Epic, Ramayana", "book": "Ramayana", "position": "Kanda 7, Sarga 097, Verse 020"}
{"quote": "te dūtā rāmavākyena coditā laghuvikramāḥ prajagmur madhurāṃ śīghraṃ cakrur vāsaṃ na cādhvani", "category": "Epic, Ramayana", "book": "Ramayana", "position": "Kanda 7, Sarga 098, Verse 001"}
{"quote": "tatas tribhir aho rātraiḥ saṃprāpya madhurām atha śatrughnāya yathāvṛttam ācakhyuḥ sarvam eva tat", "category": "Epic, Ramayana", "book": "Ramayana", "position": "Kanda 7, Sarga 098, Verse 002"}
{"quote": "lakṣmaṇasya parityāgaṃ pratijñāṃ rāghavasya ca putrayor abhiṣekaṃ ca paurānugamanaṃ tathā", "category": "Epic, Ramayana", "book": "Ramayana", "position": "Kanda 7, Sarga 098, Verse 003"}
{"quote": "kuśasya nagarī ramyā vindhyaparvatarodhasi kuśāvatīti nāmnā sā kṛtā rāmeṇa dhīmatā", "category": "Epic, Ramayana", "book": "Ramayana", "position": "Kanda 7, Sarga 098, Verse 004"}
{"quote": "śrāvitā ca purī ramyā śrāvatīti lavasya ca ayodhyāṃ vijanāṃ caiva bharataṃ rāghavānugam", "category": "Epic, Ramayana", "book": "Ramayana", "position": "Kanda 7, Sarga 098, Verse 005"}
{"quote": "evaṃ sarvaṃ nivedyāśu śatrughnāya mahātmane viremus te tato dūtās tvara rājann iti bruvan", "category": "Epic, Ramayana", "book": "Ramayana", "position": "Kanda 7, Sarga 098, Verse 006"}
{"quote": "śrutvā taṃ ghorasaṃkāśaṃ kulakṣayam upasthitam prakṛtīs tu samānīya kāñcanaṃ ca purohitam", "category": "Epic, Ramayana", "book": "Ramayana", "position": "Kanda 7, Sarga 098, Verse 007"}
{"quote": "teṣāṃ sarvaṃ yathāvṛttam ākhyāya raghunandanaḥ ātmanaś ca viparyāsaṃ bhaviṣyaṃ bhrātṛbhiḥ saha", "category": "Epic, Ramayana", "book": "Ramayana", "position": "Kanda 7, Sarga 098, Verse 008"}
{"quote": "tataḥ putradvayaṃ vīraḥ so 'bhyaṣiñcan narādhipaḥ subāhur madhurāṃ lebhe śatrughātī ca vaidiśam", "category": "Epic, Ramayana", "book": "Ramayana", "position": "Kanda 7, Sarga 098, Verse 009"}
{"quote": "dvidhākṛtvā tu tāṃ senāṃ mādhurīṃ putrayor dvayoḥ dhanadhānyasamāyuktau sthāpayām āsa pārthivau", "category": "Epic, Ramayana", "book": "Ramayana", "position": "Kanda 7, Sarga 098, Verse 010"}
{"quote": "tato visṛjya rājānaṃ vaidiśe śatrughātinam jagāma tvarito 'yodhyāṃ rathenaikena rāghavaḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 011"}
{"quote": "sa dadarśa mahātmānaṃ jvalantam iva pāvakam kṣaumasūkṣmāmbaradharaṃ munibhiḥ sārdham akṣayaiḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 012"}
{"quote": "so 'bhivādya tato rāmaṃ prāñjaliḥ prayatendriyaḥ uvāca vākyaṃ dharmajño dharmam evānucintayan", "category": "Epic, Ramayana", "book": "Ramayana", "position": "Kanda 7, Sarga 098, Verse 013"}
{"quote": "kṛtvābhiṣekaṃ sutayor yuktaṃ rāghavayor dhanaiḥ tavānugamane rājan viddhi māṃ kṛtaniścayam", "category": "Epic, Ramayana", "book": "Ramayana", "position": "Kanda 7, Sarga 098, Verse 014"}
{"quote": "na cānyad atra vaktavyaṃ dustaraṃ tava śāsanam tyaktuṃ nārhasi māṃ vīra bhaktimantaṃ viśeṣataḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 015"}
{"quote": "tasya tāṃ buddhim aklībāṃ vijñāya raghunandanaḥ bāḍham ity eva śatrughnaṃ rāmo vacanam abravīt", "category": "Epic, Ramayana", "book": "Ramayana", "position": "Kanda 7, Sarga 098, Verse 016"}
{"quote": "tasya vākyasya vākyānte vānarāḥ kāmarūpiṇaḥ ṛkṣarākṣasasaṃghāś ca samāpetur anekaśaḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 017"}
{"quote": "devaputrā ṛṣisutā gandharvāṇāṃ sutās tathā rāma kṣayaṃ viditvā te sarva eva samāgatāḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 018"}
{"quote": "te rāmam abhivādyāhuḥ sarva eva samāgatāḥ tavānugamane rājan saṃprāptāḥ sma mahāyaśaḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 019"}
{"quote": "yadi rāma vināsmābhir gacches tvaṃ puruṣarṣabha yamadaṇḍam ivodyamya tvayā sma vinipātitāḥ", "category": "Epic, Ramayana", "book": "Ramayana", "position": "Kanda 7, Sarga 098, Verse 020"}
{"quote": "evaṃ teṣāṃ vacaḥ śrutvā ṛṣkavānararakṣasām vibhīṣaṇam athovāca madhuraṃ ślakṣṇayā girā", "category": "Epic, Ramayana", "book": "Ramayana", "position": "Kanda 7, Sarga 098, Verse 021"}
{"quote": "yāvat prajā dhariṣyanti tāvat tvaṃ vai vibhīṣaṇa rākṣasendra mahāvīrya laṅkāsthaḥ svaṃ dhariṣyasi", "category": "Epic, Ramayana", "book": "Ramayana", "position": "Kanda 7, Sarga 098, Verse 022"}
{"quote": "prajāḥ saṃrakṣa dharmeṇa nottaraṃ vaktum arhasi", "category": "Epic, Ramayana", "book": "Ramayana", "position": "Kanda 7, Sarga 098, Verse 023"}
{"quote": "tam evam uktvā kākutstho hanūmantam athābravīt jīvite kṛtabuddhis tvaṃ mā pratijñāṃ vilopaya", "category": "Epic, Ramayana", "book": "Ramayana", "position": "Kanda 7, Sarga 098, Verse 024"}
{"quote": "matkathāḥ pracariṣyanti yāval loke harīśvara tāvat tvaṃ dhārayan prāṇān pratijñām anupālaya", "category": "Epic, Ramayana", "book": "Ramayana", "position": "Kanda 7, Sarga 098, Verse 025"}
{"quote": "tathaivam uktvā kākutsthaḥ sarvāṃs tān ṛkṣavānarān mayā sārdhaṃ prayāteti tadā tān rāghavo 'bravīt", "category": "Epic, Ramayana", "book": "Ramayana", "position": "Kanda 7, Sarga 098, Verse 026"}
{"quote": "prabhātāyāṃ tu śarvaryāṃ pṛthuvakṣā mahāyaśāḥ rāmaḥ kamalapatrākṣaḥ purodhasam athābravīt", "category": "Epic, Ramayana", "book": "Ramayana", "position": "Kanda 7, Sarga 099, Verse 001"}
{"quote": "agnihotraṃ vrajatv agre sarpir jvalitapāvakam vājapeyātapatraṃ ca śobhayānaṃ mahāpatham", "category": "Epic, Ramayana", "book": "Ramayana", "position": "Kanda 7, Sarga 099, Verse 002"}
{"quote": "tato vasiṣṭhas tejasvī sarvaṃ niravaśeṣataḥ cakāra vidhivad dharmyaṃ mahāprāsthānikaṃ vidhim", "category": "Epic, Ramayana", "book": "Ramayana", "position": "Kanda 7, Sarga 099, Verse 003"}
{"quote": "tataḥ kṣaumāmbaradharo brahma cāvartayan param kuśān gṛhītvā pāṇibhyāṃ prasajya prayayāv atha", "category": "Epic, Ramayana", "book": "Ramayana", "position": "Kanda 7, Sarga 099, Verse 004"}
{"quote": "avyāharan kva cit kiṃ cin niśceṣṭo niḥsukhaḥ pathi nirjagāma gṛhāt tasmād dīpyamāno yathāṃśumān", "category": "Epic, Ramayana", "book": "Ramayana", "position": "Kanda 7, Sarga 099, Verse 005"}
{"quote": "rāmasya pārśve savye tu padmā śrīḥ susamāhitā dakṣiṇe hrīr viśālākṣī vyavasāyas tathāgrataḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 006"}
{"quote": "śarā nānāvidhāś cāpi dhanur āyatavigraham anuvrajanti kākutsthaṃ sarve puruṣavigrahāḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 007"}
{"quote": "vedā brāhmaṇarūpeṇa sāvitrī sarvarakṣiṇī oṃkāro 'tha vaṣaṭkāraḥ sarve rāmam anuvratāḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 008"}
{"quote": "ṛṣayaś ca mahātmānaḥ sarva eva mahīsurāḥ anvagacchanta kākutsthaṃ svargadvāram upāgatam", "category": "Epic, Ramayana", "book": "Ramayana", "position": "Kanda 7, Sarga 099, Verse 009"}
{"quote": "taṃ yāntam anuyānti sma antaḥpuracarāḥ striyaḥ savṛddhabāladāsīkāḥ savarṣavarakiṃkarāḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 010"}
{"quote": "sāntaḥpuraś ca bharataḥ śatrughnasahito yayau rāmavratam upāgamya rāghavaṃ samanuvratāḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 011"}
{"quote": "tato viprā mahātmānaḥ sāgnihotrāḥ samāhitāḥ saputradārāḥ kākutstham anvagacchan mahāmatim", "category": "Epic, Ramayana", "book": "Ramayana", "position": "Kanda 7, Sarga 099, Verse 012"}
{"quote": "mantriṇo bhṛtyavargāś ca saputrāḥ sahabāndhavāḥ sānugā rāghavaṃ sarve anvagacchan prahṛṣṭavat", "category": "Epic, Ramayana", "book": "Ramayana", "position": "Kanda 7, Sarga 099, Verse 013"}
{"quote": "tataḥ sarvāḥ prakṛtayo hṛṣṭapuṣṭajanāvṛtāḥ anujagmuḥ pragacchantaṃ rāghavaṃ guṇarañjitāḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 014"}
{"quote": "snātaṃ pramuditaṃ sarvaṃ hṛṣṭapuṣpam anuttamam dṛptaṃ kilikilāśabdaiḥ sarvaṃ rāmam anuvratam", "category": "Epic, Ramayana", "book": "Ramayana", "position": "Kanda 7, Sarga 099, Verse 015"}
{"quote": "na tatra kaś cid dīno 'bhūd vrīḍito vāpi duḥkhitaḥ hṛṣṭaṃ pramuditaṃ sarvaṃ babhūva paramādbhutam", "category": "Epic, Ramayana", "book": "Ramayana", "position": "Kanda 7, Sarga 099, Verse 016"}
{"quote": "draṣṭukāmo 'tha niryāṇaṃ rājño jānapado janaḥ saṃprāptaḥ so 'pi dṛṣṭvaiva saha sarvair anuvrataḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 017"}
{"quote": "ṛkṣavānararakṣāṃsi janāś ca puravāsinaḥ agachan parayā bhaktyā pṛṣṭhataḥ susamāhitāḥ", "category": "Epic, Ramayana", "book": "Ramayana", "position": "Kanda 7, Sarga 099, Verse 018"}
{"quote": "adhyardhayojanaṃ gatvā nadīṃ paścān mukhāśritām sarayūṃ puṇyasalilāṃ dadarśa raghunandanaḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 001"}
{"quote": "atha tasmin muhūrte tu brahmā lokapitāmahaḥ sarvaiḥ parivṛto devair ṛṣibhiś ca mahātmabhiḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 002"}
{"quote": "āyayau yatra kākutsthaḥ svargāya samupasthitaḥ vimānaśatakoṭībhir divyābhir abhisaṃvṛtaḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 003"}
{"quote": "papāta puṣpavṛṣṭiś ca vāyumuktā mahaughavat", "category": "Epic, Ramayana", "book": "Ramayana", "position": "Kanda 7, Sarga 100, Verse 004"}
{"quote": "tasmiṃs tūryaśatākīrṇe gandharvāpsarasaṃkule sarayūsalilaṃ rāmaḥ padbhyāṃ samupacakrame", "category": "Epic, Ramayana", "book": "Ramayana", "position": "Kanda 7, Sarga 100, Verse 005"}
{"quote": "tataḥ pitāmaho vāṇīm antarikṣād abhāṣata āgaccha viṣṇo bhadraṃ te diṣṭyā prāpto 'si rāghava", "category": "Epic, Ramayana", "book": "Ramayana", "position": "Kanda 7, Sarga 100, Verse 006"}
{"quote": "bhrātṛbhiḥ saha devābhaiḥ praviśasva svakāṃ tanum vaiṣṇavīṃ tāṃ mahātejas tad ākāśaṃ sanātanam", "category": "Epic, Ramayana", "book": "Ramayana", "position": "Kanda 7, Sarga 100, Verse 007"}
{"quote": "tvaṃ hi lokagatir deva na tvāṃ ke cit prajānate ṛte māyāṃ viśālākṣa tava pūrvaparigrahām", "category": "Epic, Ramayana", "book": "Ramayana", "position": "Kanda 7, Sarga 100, Verse 008"}
{"quote": "tvam acintyaṃ mahad bhūtam akṣayaṃ sarvasaṃgraham yām icchasi mahātejas tāṃ tanuṃ praviśa svayam", "category": "Epic, Ramayana", "book": "Ramayana", "position": "Kanda 7, Sarga 100, Verse 009"}
{"quote": "pitāmahavacaḥ śrutvā viniścitya mahāmatiḥ viveśa vaiṣṇavaṃ tejaḥ saśarīraḥ sahānujaḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 010"}
{"quote": "tato viṣṇugataṃ devaṃ pūjayanti sma devatāḥ sādhyā marudgaṇāś caiva sendrāḥ sāgnipurogamāḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 011"}
{"quote": "ye ca divyā ṛṣigaṇā gandharvāpsarasaś ca yāḥ suparṇanāgayakṣāś ca daityadānavarākṣasāḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 012"}
{"quote": "sarvaṃ hṛṣṭaṃ pramuditaṃ sarvaṃ pūrṇamanoratham sādhu sādhv iti tat sarvaṃ tridivaṃ gatakalmaṣam", "category": "Epic, Ramayana", "book": "Ramayana", "position": "Kanda 7, Sarga 100, Verse 013"}
{"quote": "atha viṣṇur mahātejāḥ pitāmaham uvāca ha eṣāṃ lokāñ janaughānāṃ dātum arhasi suvrata", "category": "Epic, Ramayana", "book": "Ramayana", "position": "Kanda 7, Sarga 100, Verse 014"}
{"quote": "ime hi sarve snehān mām anuyātā manasvinaḥ bhaktā bhājayitavyāś ca tyaktātmānaś ca matkṛte", "category": "Epic, Ramayana", "book": "Ramayana", "position": "Kanda 7, Sarga 100, Verse 015"}
{"quote": "tac chrutvā viṣṇuvacanaṃ brahmā lokaguruḥ prabhuḥ lokān sāntānikān nāma yāsyantīme samāgatāḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 016"}
{"quote": "yac ca tiryaggataṃ kiṃ cid rāmam evānucintayat prāṇāṃs tyakṣyati bhaktyā vai saṃtāne tu nivatsyati sarvair eva guṇair yukte brahmalokād anantare", "category": "Epic, Ramayana", "book": "Ramayana", "position": "Kanda 7, Sarga 100, Verse 017"}
{"quote": "vānarāś ca svakāṃ yonim ṛkṣāś caiva tathā yayuḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 018"}
{"quote": "yebhyo viniḥsṛtā ye ye surādibhyaḥ susaṃbhavāḥ ṛṣibhyo nāgayakṣebhyas tāṃs tān eva prapedire", "category": "Epic, Ramayana", "book": "Ramayana", "position": "Kanda 7, Sarga 100, Verse 019"}
{"quote": "tathoktavati deveśe gopratāram upāgatāḥ bhejire sarayūṃ sarve harṣapūrṇāśruviklavāḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 020"}
{"quote": "avagāhya jalaṃ yo yaḥ prāṇī hy āsīt prahṛṣṭavat mānuṣaṃ deham utsṛjya vimānaṃ so 'dhyarohata", "category": "Epic, Ramayana", "book": "Ramayana", "position": "Kanda 7, Sarga 100, Verse 021"}
{"quote": "tiryagyonigatāś cāpi saṃprāptāḥ sarayūjalam divyā divyena vapuṣā devā dīptā ivābhavan", "category": "Epic, Ramayana", "book": "Ramayana", "position": "Kanda 7, Sarga 100, Verse 022"}
{"quote": "gatvā tu sarayūtoyaṃ sthāvarāṇi carāṇi ca prāpya tat toyavikledaṃ devalokam upāgaman", "category": "Epic, Ramayana", "book": "Ramayana", "position": "Kanda 7, Sarga 100, Verse 023"}
{"quote": "devānāṃ yasya yā yonir vānarā ṛṣkarākṣasāḥ tām eva viviśuḥ sarve dehān nikṣipya cāmbhasi", "category": "Epic, Ramayana", "book": "Ramayana", "position": "Kanda 7, Sarga 100, Verse 024"}
{"quote": "tathā svargagataṃ sarvaṃ kṛtvā lokagurur divam jagāma tridaśaiḥ sārdhaṃ hṛṣṭair hṛṣṭo mahāmatiḥ", "category": "Epic, Ramayana", "book": "Ramayana", "position": "Kanda 7, Sarga 100, Verse 025"}
{"quote": "etāvad eva ākhyānaṃ sottaraṃ brahmapūjitam rāmāyaṇam iti khyātaṃ mukhyaṃ vālmīkinā kṛtam", "category": "Epic, Ramayana", "book": "Ramayana", "position": "Kanda 7, Sarga 100, Verse 026"}
