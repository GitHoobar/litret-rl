{"quote": "dhṛtarāṣṭra uvāca dharma-kṣetre kuru-kṣetre samavetā yuyutsavaḥ  māmakāḥ pāṇḍavāś caiva kim akurvata saṃjaya", "category": "Epic, Mahabharata", "book": "Bhagavad Gita", "position": "Chapter 1, Verse 1"}
{"quote": "dhṛtarāṣṭra uvāceti  dharmakṣetra iti  bhoḥ sañjaya  dharmakṣete dharma-bhūmau kurukṣetre  dharma-kṣetra iti kurukṣetra-viśeṣaṇam  eṣām ādi-puruṣaḥ kaścit kuru-nāmā babhūva  tasya kuror dharma-sthāne māmakā mat-putrāḥ pāṇḍu-putrāś ca yuyutsavo yoddhum icchantaḥ samavetāḥ militāḥ santaḥ kim akurvata kiṃ kṛtavantaḥ", "category": "Epic, Mahabharata", "book": "Bhagavad Gita", "position": "Chapter 1, Verse 1"}
{"quote": "atra dharma-kṣetre iti kṣetra-padena dharmasya dharmāvatārasya saparikara-yudhiṣṭhirasya dhānyasthānīyatvam  tat-pālakasya śrī-kṛṣṇasya kṛṣi-bala-sthānīyatvam  kṛṣṇa-kṛta-nānā-vidha-sāhāyyasya jala-secana-setu-bandhanādi-sthānīyatvam  śrī-kṛṣṇa-saṃhārya-duryodhanāder dhānya-dveṣi-dhānyākāra-tṛṇa-viśeṣa-sthānīyatvaṃ ca bodhitaṃ sarasvatyā", "category": "Epic, Mahabharata", "book": "Bhagavad Gita", "position": "Chapter 1, Verse 1"}
{"quote": "nanu yuyutsavaḥ samavetā iti tvam evātthya tato yudherann eva punaḥ kim akurvateti kas te bhāva iti cet, tatrāha - dharmakṣetra iti  \"yad anu kurukṣetraṃ devānāṃ deva-yajanaṃ sarveṣāṃ bhūtānāṃ brahma-sadanam ity ādi-śravaṇād dharma-prarohi-bhūmi-bhūtaṃ kurukṣetraṃ prasiddham  tat-prabhāvād vinaṣṭa-vidveṣā mat-putrāḥ kiṃ pāṇḍavebhyas tad-rājyaṃ dātuṃ niścikyuḥ  kiṃ vā, pāṇḍavāḥ sadaiva dharma-śīlā dharma-kṣetre tasmin kula-kṣaya-hetukād adharmād bhītā vana-praveśam eva śreyo vimamṛśur iti  he sañjayeti vyāsa-prasādād vinaṣṭa-rāga-dveṣas tvaṃ tathyaṃ vadety-arthaḥ  pāṇḍavānāṃ māmakatvānuktir dhṛtarāṣṭrasya teṣu droham abhivyanakti  dhānya-kṣetrāt tad-virodhināṃ dhānyābhāsānām iva dharma-kṣetrāt tad-virodhināṃ dharmābhāsānāṃ tvat-putrāṇām apagamo bhāvīti dharma-kṣetra-śabdena gīr-devyā vyajyate", "category": "Epic, Mahabharata", "book": "Bhagavad Gita", "position": "Chapter 1, Verse 1"}
{"quote": "dṛṣṭvā tu pāṇḍavānīkaṃ vyūḍhaṃ duryodhanas tadā  ācāryam upasaṃgamya rājā vacanam abravīt", "category": "Epic, Mahabharata", "book": "Bhagavad Gita", "position": "Chapter 1, Verse 2"}
{"quote": "śrīdharaḥ - sañjaya uvāca dṛṣṭvety-ādi  pāṇḍavānām anīkaṃ sainyaṃ vyūḍhaṃ vyūha-racanayā adhiṣṭhitaṃ dṛṣṭvā droṇācārya-samīpaṃ gatvā rājā duryodhano vakṣyamāṇaṃ vacanam uvāca", "category": "Epic, Mahabharata", "book": "Bhagavad Gita", "position": "Chapter 1, Verse 2"}
{"quote": "viśvanāthaḥ - vidita-tad-abhiprāyas tad-āśāṃsitaṃ yuddham eva bhavet  kintu tan-manoratha-pratikulam iti manasi kṛtvā uvāca dṛṣṭveti  vyūḍhaṃ vyūha-racanayāvasthitam  rājā duryodhanaḥ sāntarbhayam uvāca  paśyaitām iti navabhiḥ ślokaiḥ", "category": "Epic, Mahabharata", "book": "Bhagavad Gita", "position": "Chapter 1, Verse 2"}
{"quote": "baladevaḥ - evaṃ janmāndhasya prajñā-cakṣuṣo dhṛtarāṣṭrasya dharma-prajñā-vilopān mohāndhasya mat-putraḥ kadācit pāṇḍavebhyas tad-rājyaṃ dadyād iti vimlāna-cittasya bhāvaṃ vijñāya dharmiṣṭhaḥ sañjayas tvat-putraḥ kadācid api tebhyo rājyaṃ nārpayuṣyatīti tat-santoṣam utpādayann āha dṛṣṭveti  pāṇḍavānām anīkaṃ sainyaṃ vyūḍhaṃ vyūha-racanayāvasthitam  ācāryaṃ dhanur-vidyā-pradaṃ droṇam upasaṅgamya svayam eva tad-antikaṃ gatvā rājā rāja-nīti-nipuṇaḥ vacanam alpākṣaratvaṃ gambhīrārthatvaṃ saṅkrānta-vacana-viśeṣam  atra svayam ācārya-sannidhigamanena pāṇḍava-sainya-prabhāva-darśana-hetukaṃ tasyāntar-bhayaṃ guru-gauraveṇa tad-antikaṃ svayam āgatavān asmīti bhaya-saṅgopanaṃ ca vyajyate  tad idaṃ rāja-nīti-naipuṇyād iti ca rāja-padena", "category": "Epic, Mahabharata", "book": "Bhagavad Gita", "position": "Chapter 1, Verse 2"}
{"quote": "paśyaitāṃ pāṇḍuputrāṇām ācārya mahatīṃ camūm  vyūḍhāṃ drupadaputreṇa tava śiṣyeṇa dhīmatā", "category": "Epic, Mahabharata", "book": "Bhagavad Gita", "position": "Chapter 1, Verse 3"}
{"quote": "śrīdhara: tad eva vacanam āha paśyaitām ity ādibhiḥ navabhiḥ ślokaiḥ  paśyety ādi he ācārya  pāṇḍavānāṃ mahatīṃ vitatāṃ camūṃ senāṃ paśya  tava śiṣyeṇa drupada-putreṇa dhṛṣṭadyumnena vyūḍhāṃ vyūha-racanayādhiṣṭhitām", "category": "Epic, Mahabharata", "book": "Bhagavad Gita", "position": "Chapter 1, Verse 3"}
{"quote": "viśvanātha: drupada-putreṇa dhṛṣṭadyumnena tava śiṣyeṇa sva-vadhārtham utpanna iti jānatāpi tvayāyam adhyāpita iti tava manda-buddhitvam  dhīmateti śatror api tvattaḥ sakāśāt tvad-vadhopāya-vidyā gṛhītety asya mahābuddhitvaṃ phal-kāle 'pi paśyeti bhāvaḥ", "category": "Epic, Mahabharata", "book": "Bhagavad Gita", "position": "Chapter 1, Verse 3"}
{"quote": "baladeva: tat tādṛśaṃ vacanam āha paśyaitām ity ādinā  priya-śiṣyeṣu yudhiṣṭhirādiṣu snehātiśayād ācāryo na yudhyed iti vibhāvya tat-kopotpādanāya tasmiṃs tad-avajñāṃ vyañjayann āha etām iti  etām atisannihitāṃ prāgalbhyenācāryam atiśūraṃ ca tvām avigaṇayya sthitāṃ dṛṣṭvā tad-avajñāṃ pratīhīti, vyūḍhāṃ vyūha-racanayā sthāpitāṃ  drupada-putreṇeti tvad-vairiṇā drupadena tvad-vadhāya dhṛṣṭadyumnaḥ putro yajñāgni-kuṇḍād utpādito 'stīti  tava śiṣyeṇeti tvaṃ sva-śatruṃ jānann api dhanur-vidyām adhyāpitavān asīti tava manda-dhītvam  dhīmateti śatros tvattas tvad-vadhopāyo gṛhīta iti tasya sudhītvam  tvad-apekṣyakāritaivāsmākam anartha-hetur iti", "category": "Epic, Mahabharata", "book": "Bhagavad Gita", "position": "Chapter 1, Verse 3"}
{"quote": "atra śūrā maheṣvāsā bhīmārjunasamā yudhi  yuyudhāno virāṭaś ca drupadaś ca mahārathaḥ", "category": "Epic, Mahabharata", "book": "Bhagavad Gita", "position": "Chapter 1, Verse 4"}
{"quote": "dhṛṣṭaketuś cekitānaḥ kāśirājaś ca vīryavān  purujit kuntibhojaś ca śaibyaś ca narapuṃgavaḥ", "category": "Epic, Mahabharata", "book": "Bhagavad Gita", "position": "Chapter 1, Verse 5"}
{"quote": "yudhāmanyuś ca vikrānta uttamaujāś ca vīryavān  saubhadro draupadeyāś ca sarva eva mahārathāḥ", "category": "Epic, Mahabharata", "book": "Bhagavad Gita", "position": "Chapter 1, Verse 6"}
{"quote": "asmākaṃ tu viśiṣṭā ye tān nibodha dvijottama  nāyakā mama sainyasya saṃjñārthaṃ tān bravīmi te", "category": "Epic, Mahabharata", "book": "Bhagavad Gita", "position": "Chapter 1, Verse 7"}
{"quote": "śrīdhara: asmākam iti  nibodha budhyasva  nāyakā netāraḥ  saṃjñārthaṃ samyag jñānārtham", "category": "Epic, Mahabharata", "book": "Bhagavad Gita", "position": "Chapter 1, Verse 7"}
{"quote": "viśvanātha: nibodha budhyasva  saṃjñārthaṃ samyag jñānārtham", "category": "Epic, Mahabharata", "book": "Bhagavad Gita", "position": "Chapter 1, Verse 7"}
{"quote": "baladeva: tarhi kiṃ pāṇḍava-sainyād bhīto 'sīty ācārya-bhāvaṃ sambhāvyāntarjātām api bhītim ācchādayan dhārṣṭyenāha - asmākam iti  asmākaṃ sarveṣāṃ madhye ye viśiṣṭāḥ paramotkṛṣṭā budhyādi-bala-śālino nāyakā netāraḥ  tān saṃjñārthaṃ samyak jñānārthaṃ bravīmīti  pāṇḍava-premṇā tvaṃ cen no yotsyase, tadāpi bhīṣmādibhir mad-vijayaḥ setsyaty eveti tat kopotpādanārthaṃ dyotyam", "category": "Epic, Mahabharata", "book": "Bhagavad Gita", "position": "Chapter 1, Verse 7"}
{"quote": "bhavān bhīṣmaś ca karṇaś ca kṛpaś ca samitiṃjayaḥ  aśvatthāmā vikarṇaś ca saumadattir jayadrathaḥ", "category": "Epic, Mahabharata", "book": "Bhagavad Gita", "position": "Chapter 1, Verse 8"}
{"quote": "anye ca bahavaḥ śūrā madarthe tyaktajīvitāḥ  nānāśastrapraharaṇāḥ sarve yuddhaviśāradāḥ", "category": "Epic, Mahabharata", "book": "Bhagavad Gita", "position": "Chapter 1, Verse 9"}
{"quote": "aparyāptaṃ tad asmākaṃ balaṃ bhīṣmābhirakṣitam  paryāptaṃ tv idam eteṣāṃ balaṃ bhīmābhirakṣitam", "category": "Epic, Mahabharata", "book": "Bhagavad Gita", "position": "Chapter 1, Verse 10"}
{"quote": "śrīdhara: tataḥ kiṃ? ata āha - aparyāptam ity ādi  tat tathābhūtaiḥ vīrair yuktam api bhīṣmeṇābhirakṣitam api asmākaṃ balaṃ sainyaṃ aparyāptaṃ taiḥ saha yoddhuṃ asamarthaṃ bhāti  idam eteṣāṃ pāṇḍavānāṃ balaṃ bhīmābhirakṣitam sat paryāptaṃ samarthaṃ bhāti  bhīṣmasyobhaya-pakṣapātitvāt asmad-balaṃ pāṇḍava-sainyṃ pratyasamartham  bhīmasyika-pakṣapātitvāt pāṇḍavānāṃ balaṃ samartham", "category": "Epic, Mahabharata", "book": "Bhagavad Gita", "position": "Chapter 1, Verse 10"}
{"quote": "viśvanātha: aparyāptam aparipūrṇam  pāṇḍavaiḥ saha yoddhuṃ akṣamam ity arthaḥ  bhīṣmeṇātisūkṣma-buddhinā śastra-śāstra-pravīṇenābhito rakṣitam api bhīṣmasyobhaya-pakṣapātitvāt  eteṣāṃ pāṇḍavānāṃ tu bhīmena sthūla-buddhinā śastra-śāstrānabhijño 'pi rakṣitam paryāptaṃ paripūrṇam  asmābhiḥ saha yuddhe pravīṇam ity arthaḥ", "category": "Epic, Mahabharata", "book": "Bhagavad Gita", "position": "Chapter 1, Verse 10"}
{"quote": "baladeva: nanv ubhayoḥ sainyayos taulyāt tavaiva vijayaḥ katham ity āśaṅkya sva-sainyādhikyam āha aparyāptam iti  aparyāptam aparimitam asmākaṃ balam  tatrāpi bhīṣmeṇa mahā-buddhimatātirathenābhirakṣitam  eteṣāṃ pāṇḍavānāṃ balaṃ tu paryāptaṃ parimitam  tatrāpi bhīmena tuccha-buddhinārdharathenābhirakṣitam  ataḥ siddha-vijayo 'ham", "category": "Epic, Mahabharata", "book": "Bhagavad Gita", "position": "Chapter 1, Verse 10"}
{"quote": "ayaneṣu ca sarveṣu yathābhāgam avasthitāḥ  bhīṣmam evābhirakṣantu bhavantaḥ sarva eva hi", "category": "Epic, Mahabharata", "book": "Bhagavad Gita", "position": "Chapter 1, Verse 11"}
{"quote": "viśvanātha: tasmād yuṣmābhiḥ sāvadhānair bhavituvyam ity āha ayaneṣu vyūha-praveśa-mārgeṣu yathā-bhāgaṃ vibhaktāḥ svāṃ svāṃ raṇa-bhūmim aparityajyaivāvasthitā bhavanto bhīṣmam evābhitas tathā rakṣantu yathānyair yudhyamāno 'yaṃ pṛṣṭhataḥ kaiścin na hanyate  bhīṣma-balenaivāsmākaṃ jīvitam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 1, Verse 11"}
{"quote": "ayam āśayaḥ - bhīṣmo 'smākaṃ pityāmahaḥ  bhavāṃs tu guruḥ  tau yuvām asmad ekānta-hitaiṣiṇau viditau  yāvakṣa-sadasi mad-anyāyaṃ vidantāv api draupadyā nyāyaṃ pṛṣṭau nāvocatāṃ mayā tu pāṇḍaveṣu pratītaṃ snehābhāsaṃ tyājayituṃ tathā niveditam iti", "category": "Epic, Mahabharata", "book": "Bhagavad Gita", "position": "Chapter 1, Verse 11"}
{"quote": "śrīdhara: tad evaṃ bahu-māna-yuktaṃ rāja-vākyaṃ śrutvā bhīṣmaḥ kiṃ kṛtavān  tad āha tasyety ādi  tasya rājño harṣaṃ kurvan pitāmaho bhīṣma uccair mahāntaṃ siṃha-nādaṃ vinadya kṛtvā śaṅkhaṃ dadhmau vāditavān  viśvanātha: tataś ca sva-saṃmāna-śravaṇa-janita-harṣas tasya duryodhanasya bhava-vidhvaṃsanena harṣaṃ sañanayituṃ kuru-vṛddho bhīṣmaḥ siṃha-nādam iti upamāne karmaṇi ceti ṇamul siṃha iva vinadyety arthaḥ  baladeva: evaṃ duryodhana-kṛtāṃ sva-stutim avadhārya sa-harṣo bhīṣmas tad-antar-jātāṃ bhītim utsādayituṃ śaṅkhaṃ dadhmāv ity āha  siṃha-nādam ity upamāne karmaṇi ceti pāṇini-sūtrāt ṇamul  cāt kartary upamāne ity arthaḥ  siṃha iva vinadyety arthaḥ  mukhataḥ kiñcid anuktvā śaṅkha-nāda-mātra-karaṇena jaya-parājayau khalv īśvarādhīnau tvad-arthe kṣatra-dharmeṇa dehaṃ tyakṣyāmīti vyajyate", "category": "Epic, Mahabharata", "book": "Bhagavad Gita", "position": "Chapter 1, Verse 12"}
{"quote": "tataḥ śaṅkhāś ca bheryaś ca paṇavānakagomukhāḥ  sahasaivābhyahanyanta sa śabdas tumulo 'bhavat", "category": "Epic, Mahabharata", "book": "Bhagavad Gita", "position": "Chapter 1, Verse 13"}
{"quote": "śrīdhara: tad evaṃ senāpateḥ bhīṣmasya yuddhotsavam ālokya sarvato yuddhotsavaḥ pravṛtta iy āha tata ity ādinā  paṇavā mārdalāḥ  ānakāḥ gomukhāś ca vādya-viśeṣāḥ  sahasā tat-kṣaṇam evābhyahanyanta vāditāḥ  sa ca śaṅkhādi-śabdas tumulo mahān abhūt", "category": "Epic, Mahabharata", "book": "Bhagavad Gita", "position": "Chapter 1, Verse 13"}
{"quote": "viśvanātha: tataś cobhayatraiva yuddhotsāhaḥ pravṛtta ity āha tata iti  paṇavā mārdalāḥ  ānakāḥ paṭahāḥ  gomukhā vādya-viśeṣāḥ", "category": "Epic, Mahabharata", "book": "Bhagavad Gita", "position": "Chapter 1, Verse 13"}
{"quote": "baladeva: tata iti  senāpatau bhīṣme pravṛtte tat-sainye sahasā tat-kṣaṇam eva śaṅkhādayo 'bhyahanyanta vāditāḥ  karma-kartari prayogaḥ  paṇavādayas trayo vāditra-bhedāḥ  sa śabdas tumula ekākāratayā mahān āsīt", "category": "Epic, Mahabharata", "book": "Bhagavad Gita", "position": "Chapter 1, Verse 13"}
{"quote": "tataḥ śvetair hayair yukte mahati syandane sthitau  mādhavaḥ pāṇḍavaś caiva divyau śaṅkhau pradadhmatuḥ", "category": "Epic, Mahabharata", "book": "Bhagavad Gita", "position": "Chapter 1, Verse 14"}
{"quote": "śrīdhara: tataḥ pāṇḍava-sainye pravṛttaṃ yuddhotsāham āha tata ity ādibhiḥ pañcabhiḥ  tataḥ kaurava-sainya-vādya-kolāhalānantaraṃ mahati syandane rathe sthitau santau śrī-kṛṣṇārjunau divyau śaṅkhau prakarṣeṇa dadhmatur vādayāmāsatuḥ   viśvanātha: nothing  baladeva: atha pāṇḍava-sainye pravṛttaṃ yuddhosavam āha tata iti  anyeṣām api ratha-sthitatve saty api kṛṣṇārjunayoḥ ratha-sthitatvoktis tad-rathasyāgni-dattatvaṃ trailokya-vijetṛtvaṃ mahā-prabhavatvaṃ ca vyajyate", "category": "Epic, Mahabharata", "book": "Bhagavad Gita", "position": "Chapter 1, Verse 12"}
{"quote": "pāñcajanyaṃ hṛṣīkeśo devadattaṃ dhanaṃjayaḥ  pauṇḍraṃ dadhmau mahāśaṅkhaṃ bhīmakarmā vṛkodaraḥ", "category": "Epic, Mahabharata", "book": "Bhagavad Gita", "position": "Chapter 1, Verse 15"}
{"quote": "anantavijayaṃ rājā kuntīputro yudhiṣṭhiraḥ  nakulaḥ sahadevaś ca sughoṣamaṇipuṣpakau", "category": "Epic, Mahabharata", "book": "Bhagavad Gita", "position": "Chapter 1, Verse 16"}
{"quote": "kāśyaś ca parameṣvāsaḥ śikhaṇḍī ca mahārathaḥ  dhṛṣṭadyumno virāṭaś ca sātyakiś cāparājitaḥ", "category": "Epic, Mahabharata", "book": "Bhagavad Gita", "position": "Chapter 1, Verse 17"}
{"quote": "drupado draupadeyāś ca sarvaśaḥ pṛthivīpate  saubhadraś ca mahābāhuḥ śaṅkhān dadhmuḥ pṛthak pṛthak", "category": "Epic, Mahabharata", "book": "Bhagavad Gita", "position": "Chapter 1, Verse 18"}
{"quote": "sa ghoṣo dhārtarāṣṭrāṇāṃ hṛdayāni vyadārayat  nabhaś ca pṛthivīṃ caiva tumulo vyanunādayan", "category": "Epic, Mahabharata", "book": "Bhagavad Gita", "position": "Chapter 1, Verse 19"}
{"quote": "śrīdhara - sa ca śaṅkhānāṃ nādas tvadīyānāṃ mahābhayaṃ janayāmāsety āha sa ghoṣa ity ādi  dhārtarāṣṭrāṇāṃ tvadīyānāṃ hṛṇḍayāṇi vyadārayat vidāritavān  kiṃ kurvan  nabhaś ca pṛthivīṃ caiva tumulo 'bhyanunādayan pratidhvanibhir apūryan", "category": "Epic, Mahabharata", "book": "Bhagavad Gita", "position": "Chapter 1, Verse 19"}
{"quote": "baladeva - sa iti  pāṇḍavaiḥ kṛtaḥ śaṅkha-nādo dhārtarāṣṭrāṇāṃ bhīṣmādīnāṃ sarveṣāṃ hṛṇḍayāṇi vyadārayat  tad-vidāraṇa-tulyāṃ pīḍām ajanayad ity arthaḥ  tumulo 'titīvraḥ abhyanunādayan pratidhvanibhiḥ p”ryann ity arthaḥ  dhārtarāṣṭraiḥ kṛtas tu śaṅkhādinādas tumulo 'pi teṣāṃ kiñcid api kṣobhaṃ nājanayat tathānukter iti bodhyam", "category": "Epic, Mahabharata", "book": "Bhagavad Gita", "position": "Chapter 1, Verse 19"}
{"quote": "atha vyavasthitān dṛṣṭvā dhārtarāṣṭrān kapidhvajaḥ  pravṛtte śastrasaṃpāte dhanur udyamya pāṇḍavaḥ", "category": "Epic, Mahabharata", "book": "Bhagavad Gita", "position": "Chapter 1, Verse 20"}
{"quote": "śrīdhara - etasmin samaye śrī-kṛṣṇam arjuno vijñāpayāmāsety āha atha ity ādibhiḥ caturbhiḥ ślokaiḥ  atheti athānantaraṃ vyavasthitān yuddhodyogena sthitān  kapidhvajo 'rjunaḥ", "category": "Epic, Mahabharata", "book": "Bhagavad Gita", "position": "Chapter 1, Verse 20"}
{"quote": "baladeva - evaṃ dhārtarāṣṭrāṇāṃ yuddhe bhītiṃ pradarśya pāṇḍavānāṃ tu tatrotsāham āha atheti sārdhakena  atha ripu-śaṅkha-nāda-kṛtotsāha-bhaṅgānantaraṃ vyavasthitān tad-bhaṅga-virodhi-yuyutsayāvasthitān dhārtarāṣṭrān bhīṣmādīn kapidhvajo 'rjuno yena śrī-dāśarather api mahānti kāryāni purā sādhitāni tena mahāvīreṇa dhvajam adhitiṣñhitā hanumatānugṛhīto bhaya-gandha-śūnya ity arthaḥ  he mahīpate pravṛtte pravartamāne  hṛṣīkeśam iti hṛṣīkeśaṃ sarvendriya-pravartakaṃ kṛṣṇaṃ tad idaṃ vākyam uvāceti  sarveśvaro harir yeṣāṃ niyojyas teṣāṃ tad ekānta-bhaktānāṃ pāṇḍavānāṃ vijaye sandeha-gandho 'pi neti bhāvaḥ", "category": "Epic, Mahabharata", "book": "Bhagavad Gita", "position": "Chapter 1, Verse 20"}
{"quote": "hṛṣīkeśaṃ tadā vākyam idam āha mahīpate  senayor ubhayor madhye rathaṃ sthāpaya me 'cyuta", "category": "Epic, Mahabharata", "book": "Bhagavad Gita", "position": "Chapter 1, Verse 21"}
{"quote": "yāvad etān nirīkṣe 'haṃ yoddhukāmān avasthitān  kair mayā saha yoddhavyam asmin raṇasamudyame", "category": "Epic, Mahabharata", "book": "Bhagavad Gita", "position": "Chapter 1, Verse 22"}
{"quote": "yotsyamānān avekṣe 'haṃ ya ete 'tra samāgatāḥ  dhārtarāṣṭrasya durbuddher yuddhe priyacikīrṣavaḥ", "category": "Epic, Mahabharata", "book": "Bhagavad Gita", "position": "Chapter 1, Verse 23"}
{"quote": "evam ukto hṛṣīkeśo guḍākeśena bhārata  senayor ubhayor madhye sthāpayitvā rathottamam", "category": "Epic, Mahabharata", "book": "Bhagavad Gita", "position": "Chapter 1, Verse 24"}
{"quote": "bhīṣma-droṇa-pramukhataḥ sarveṣāṃ ca mahīkṣitām  uvāca pārtha paśyaitān samavetān kurūn iti", "category": "Epic, Mahabharata", "book": "Bhagavad Gita", "position": "Chapter 1, Verse 25"}
{"quote": "tatrāpaśyat sthitān pārthaḥ pitṝn atha pitāmahān  ācāryān mātulān bhrātṝn putrān pautrān sakhīṃs tathā  śvaśurān suhṛdaś caiva senayor ubhayor api  śrīdhara: tataḥ kiṃ pravṛttam ity āha tatrety ādi  pitṝn pitṛvyān ity arthaḥ  putrān pautrān iti duryodhanādīnāṃ ye putrāḥ pautrāś ca tān ity arthaḥ  sakhīn mitrāṇi  suhṛdaḥ kṛtopakārāṃś ca apaśyat", "category": "Epic, Mahabharata", "book": "Bhagavad Gita", "position": "Chapter 1, Verse 26"}
{"quote": "baladeva: evaṃ bhagavatokto 'rjunaḥ para-senām apaśyad ity āha tatreti sārdhakena  tatra para-senāyāṃ pitṝn pitṛvyān bhūriśravaḥ-prabhṛtīn, pitāmahān bhīṣma-somadattādīn, ācāryān droṇa-kṛpādīn, mātulān śalya-śakuny-ādīn, bhrātṝn duryodhanādīn, putrān lakṣmaṇādīn, pautrān naptṝn, lakṣmaṇādi-putrān, sakhīn vayasyān drauṇi-saindhavādīn, suhṛdaḥ kṛtavarma-bhagadattādīn  evaṃ sva-sainye 'py upalakṣaṇīyam  ubhayor api senayor avasthitān tān sarvān samīkṣyety anvayāt", "category": "Epic, Mahabharata", "book": "Bhagavad Gita", "position": "Chapter 1, Verse 26"}
{"quote": "tān samīkṣya sa kaunteyaḥ sarvān bandhūn avasthitān  kṛpayā parayāviṣṭo viṣīdann idam abravīt", "category": "Epic, Mahabharata", "book": "Bhagavad Gita", "position": "Chapter 1, Verse 27"}
{"quote": "śrīdhara: tataḥ kiṃ kṛtavān ity āha tān iti  senayor ubhayor evaṃ samīkṣya kṛpayā mahatyā āviṣṭaḥ viṣaṇṇaḥ san idam arjuno 'bravīt  ity uttarasya ardha-ślokasya vākyārthaḥ  āviṣṭo vyāptaḥ", "category": "Epic, Mahabharata", "book": "Bhagavad Gita", "position": "Chapter 1, Verse 27"}
{"quote": "baladeva: atha sarveśvaro dayāluḥ kṛṣṇaḥ saparikarātmopadeśena viśvam uddidhīrṣur arjunaṃ śiṣyaṃ kartuṃ tat-sva-dharme 'pi yuddhe mā hiṃsyāt sarva-bhūtāni iti śruty-arthābhāsenādharmatām ābhāsya taṃ saṃmohaṃ kṛtavān ity āha tān samīkṣyate kaunteya iti svīya-pitṛ-svasṛ-putratvoktyā tad-dharmo moha-śokau tadā tasya vyajyete  kṛpayā kartryā ity ukteḥ  svabhāva-siddhasya kṛpeti dyotsyate  ataḥ parayeti tad-viśeṣaṇam  aparayeti vā cchedaḥ sva-sainye pūrvam api kṛpāsti para-sainye tv aparāpi sābhūd ity arthaḥ  viṣīdann anutāpaḥ vindan  atrokti-viṣādayor aika-kālyādy-ukti-kāle viṣāda-kāryāṇy-aśru-kampa-sanna-kaṇṭhādīni vyajyate", "category": "Epic, Mahabharata", "book": "Bhagavad Gita", "position": "Chapter 1, Verse 27"}
{"quote": "dṛṣṭvemān svajanān kṛṣṇa yuyutsuṃ samupasthitam  sīdanti mama gātrāṇi mukhaṃ ca pariśuṣyati", "category": "Epic, Mahabharata", "book": "Bhagavad Gita", "position": "Chapter 1, Verse 28"}
{"quote": "vepathuś ca śarīre me romaharṣaś ca jāyate  gāṇḍīvaṃ sraṃsate hastāt tvak caiva paridahyate", "category": "Epic, Mahabharata", "book": "Bhagavad Gita", "position": "Chapter 1, Verse 29"}
{"quote": "na ca śaknomy avasthātuṃ bhramatīva ca me manaḥ  nimittāni ca paśyāmi viparītāni keśava", "category": "Epic, Mahabharata", "book": "Bhagavad Gita", "position": "Chapter 1, Verse 30"}
{"quote": "śrīdhara: api ca na śaknomīty ādi  viparītāni nimittāni aniṣṭa-sūcakāni śakunāni paśyāmi", "category": "Epic, Mahabharata", "book": "Bhagavad Gita", "position": "Chapter 1, Verse 30"}
{"quote": "viśvanātha: viparītāni nimittāni dhana-nimittako 'yam atra me vāsa itivan nimitta-śabdo 'yaṃ prayojana-vācī  tataś ca yuddhe vijayino mama rājya-lābhāt sukhaṃ na bhaviṣyati, kintu tad-viparītam anutāpa-duḥkham eva bhāvīty arthaḥ", "category": "Epic, Mahabharata", "book": "Bhagavad Gita", "position": "Chapter 1, Verse 30"}
{"quote": "baladeva: api ceti avasthātuṃ sthiro bhavituṃ mano bhramtīva ceti daurbalya-mūrcchayor udayaḥ  nimittāni phalāny atra yuddhe viparītāni paśyāmi  vijayino me rājya-prāptir ānando na bhaviṣyati kintu tad-viparīto 'nutāpa eva bhāvīti  nimitta-śabdaḥ phala-vācī kasmai nimittāyātra vasasi ity ādau tathā pratīteḥ", "category": "Epic, Mahabharata", "book": "Bhagavad Gita", "position": "Chapter 1, Verse 30"}
{"quote": "na ca śreyo 'nupaśyāmi hatvā svajanam āhave  na kāṅkṣe vijayaṃ kṛṣṇa na ca rājyaṃ sukhāni ca", "category": "Epic, Mahabharata", "book": "Bhagavad Gita", "position": "Chapter 1, Verse 31"}
{"quote": "śrīdhara: kiṃ ca na cety ādi  āhave yuddhe svajanaṃ hatvā śreyaḥ phalaṃ na paśyāmi  vijayādikaṃ phalaṃ kiṃ na paśyasīti cet tatrāha na kāṅkṣa iti", "category": "Epic, Mahabharata", "book": "Bhagavad Gita", "position": "Chapter 1, Verse 31"}
{"quote": "viśvanātha: śreyo na paśyāmīti dvāv imau puruṣau loke sūrya-maṇḍala-bhedinau  parivrāḍ yoga-yuktaś ca raṇe cābhimukhe hataḥ  ity ādinā hatasyaiva śreyo-vidhānāt  hantus tu na kim ap sukṛtam  nana dṛṣṭaṃ phalaṃ yaśo rājyaṃ vartate yuddhasyety ata āha na kāṅkṣa iti", "category": "Epic, Mahabharata", "book": "Bhagavad Gita", "position": "Chapter 1, Verse 31"}
{"quote": "nanu yaśo-rājya-lābho dṛṣṭaṃ phalam astīti cet tatrāha na kāṅkṣa iti  rājyādi-spṛhā-virahād upāye vijaye mama pravṛttir na yuktā, randhane yathā bhojanechā-virahiṇaḥ  tasmād araṇya-nivasanam evāsmākaṃ ślāghya-jīvanatvaṃ bhāvīti", "category": "Epic, Mahabharata", "book": "Bhagavad Gita", "position": "Chapter 1, Verse 31"}
{"quote": "kiṃ no rājyena govinda kiṃ bhogair jīvitena vā  yeṣām arthe kāṅkṣitaṃ no rājyaṃ bhogāḥ sukhāni ca", "category": "Epic, Mahabharata", "book": "Bhagavad Gita", "position": "Chapter 1, Verse 32"}
{"quote": "ta ime 'vasthitā yuddhe prāṇāṃs tyaktvā dhanāni ca  ācāryāḥ pitaraḥ putrās tathaiva ca pitāmahāḥ", "category": "Epic, Mahabharata", "book": "Bhagavad Gita", "position": "Chapter 1, Verse 33"}
{"quote": "mātulāḥ śvaśurāḥ pautrāḥ śyālāḥ saṃbandhinas tathā  etān na hantum icchāmi ghnato 'pi madhusūdana", "category": "Epic, Mahabharata", "book": "Bhagavad Gita", "position": "Chapter 1, Verse 34"}
{"quote": "api trailokyarājyasya hetoḥ kiṃ nu mahīkṛte  nihatya dhārtarāṣṭrān naḥ kā prītiḥ syāj janārdana", "category": "Epic, Mahabharata", "book": "Bhagavad Gita", "position": "Chapter 1, Verse 35"}
{"quote": "pāpam evāśrayed asmān hatvaitān ātatāyinaḥ  tasmān nārhā vayaṃ hantuṃ dhārtarāṣṭrān svabāndhavān  svajanaṃ hi kathaṃ hatvā sukhinaḥ syāma mādhava", "category": "Epic, Mahabharata", "book": "Bhagavad Gita", "position": "Chapter 1, Verse 36"}
{"quote": "tatrāha pāpam evety ādi-sārdhena  ātatāyinam āyāntam ity ādikam artha-śāstram  tac ca dharma-śāstrāt durbalam  yathoktaṃ yājñavalkyena smṛtyor virodhe nyāyas tu balavān vyavahārataḥ  artha-śāstrāt tu balavān dharma-śāstram iti sthitiḥ  iti  tasmād ātatāyinām apy eteṣām ācāryādīnāṃ vadhe 'smākaṃ pāpam eva bhavet  anyāyyatvād adharmatvāc caitad vadhasya amutra ceha vā na sukhaṃ syād ity āha svajanam iti", "category": "Epic, Mahabharata", "book": "Bhagavad Gita", "position": "Chapter 1, Verse 36"}
{"quote": "viśvanātha: nanu agnido garadaś caiva śastra-pāṇir dhanāpahaḥ  kṣetra-dārāpahārī ca ṣaḍ ete hy ātatāyinaḥ  iti  ātatāyinam āyāntaṃ hanyād evāvicārayan  nātatāyi-vadhe doṣo hantur bhavati kaścana  ity ādi-vacanād eṣāṃ vadha ucita eveti  tatrāha pāpam iti  etān hatvā sthitān asmān  ātatāyinam āyāntam ity ādikam artha-śāstraṃ dharma-śāstrāt durbalam  yad uktaṃ yājñavalkyena artha-śāstrāt tu balavad dharma-śāstram iti smṛtam  iti  tasmād ācāryādīnāṃ vadhe pāpaṃ syād eva  na caihikaṃ sukham api syād ity āha svajanam iti", "category": "Epic, Mahabharata", "book": "Bhagavad Gita", "position": "Chapter 1, Verse 36"}
{"quote": "baladeva: nanu agnido garadaś caiva śastra-pāṇir dhanāpahaḥ  kṣetra-dārāpahārī ca ṣaḍ ete hy ātatāyinaḥ  ātatāyinam āyāntaṃ hanyād evāvicārayan  nātatāyi-vadhe doṣo hantur bhavati kaścana  ity ukter eṣāṃ ṣaḍ-vidhyenātatāyināṃ yukto vadha iti cet tatrāha pāpam iti  etān hatvā sthitān asmān pāpam eva bandhu-kṣaya-hetukam āśrayet  ayaṃ bhāvaḥ ātatāyinam āyāntam ity ādikam artha-śāstraṃ mā hiṃsyāt sarva-bhūtāni iti dharma-śāstrāt durbalam  artha-śāstrāt tu balavad dharma-śāstram iti sthitiḥ  iti smṛteḥ  tasmād durbalārtha-śāstra-balena pūjyānāṃ droṇa-bhīṣmādīnāṃ vadhaḥ pāpa-hetur eveti  na ca śreyo 'nupaśyāmīty ārabhyoktam upasaṃharati tasmād iti  pāpa-sambhavāt  daihika-sukhasyāpy abhāvāc cety arthaḥ  na hi gurubhir bandhu-janaiś ca vināsmākaṃ rājya-bhogaḥ sukhāyāpi tu anutāpāyaiva sampatsyate  he mādhaveti śrīpatis tvam aśrīke yuddhe kathaṃ pravartayasiīti bhāvaḥ", "category": "Epic, Mahabharata", "book": "Bhagavad Gita", "position": "Chapter 1, Verse 36"}
{"quote": "yady apy ete na paśyanti lobhopahata-cetasaḥ  kula-kṣaya-kṛtaṃ doṣaṃ mitra-drohe ca pātakam", "category": "Epic, Mahabharata", "book": "Bhagavad Gita", "position": "Chapter 1, Verse 37"}
{"quote": "kathaṃ na jñeyam asmābhiḥ pāpād asmān nivartitum  kulakṣayakṛtaṃ doṣaṃ prapaśyadbhir janārdana", "category": "Epic, Mahabharata", "book": "Bhagavad Gita", "position": "Chapter 1, Verse 38"}
{"quote": "kulakṣaye praṇaśyanti kuladharmāḥ sanātanāḥ  dharme naṣṭe kulaṃ kṛtsnam adharmo 'bhibhavaty uta", "category": "Epic, Mahabharata", "book": "Bhagavad Gita", "position": "Chapter 1, Verse 39"}
{"quote": "śrīdhara: tam eva doṣaṃ darśayati kula-kṣaya ity ādi  sanātanāḥ parasparāprāptāḥ  uta api avaśiṣṭaṃ kṛtsnam api kulam adharmo 'bhibhavati vyāpnotīty arthaḥ  viśvanātha: kula-kṣaya iti sanātanāḥ kula-parasparā-prāptatvena bahu-kālataḥ prāptā ity arthaḥ  baladeva: doṣam eva prapañcayati kula-kṣaya iti  kula-dharmāḥ kulocitā agni-hotrādayo dharmāḥ sanātanāḥ kula-paraspara-prāptāḥ praṇaśyanti kartur vināśāt  utety apy arthe kṛtsnam ity anena sambadhyate  dharme naṣṭe saty avaśiṣṭaṃ bālādi-kṛtsnam api kulam adharmo 'bhibhavati satīty arthaḥ", "category": "Epic, Mahabharata", "book": "Bhagavad Gita", "position": "Chapter 1, Verse 39"}
{"quote": "adharmābhibhavāt kṛṣṇa praduṣyanti kulastriyaḥ  strīṣu duṣṭāsu vārṣṇeya jāyate varṇa-saṃkaraḥ  śrīdhara: tataś ca adharmābhibhavād ity ādi  viśvanātha: praduṣyantīti  adharma eva tā vyabhicāre pravartayatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 1, Verse 40"}
{"quote": "baladeva: tataś cādharmābhibhavād iti  asmad-bhartṛbhir dharmam ullaṅghya yathā̆akula-kṣaya-lakṣaṇe pāpe vartitaṃ, tathāsmābhiḥ pātivratyam avajñāya durācāre vartitavyam iti durbuddhi-hatāḥ kula-striyaḥ praduṣyeyur ity arthaḥ", "category": "Epic, Mahabharata", "book": "Bhagavad Gita", "position": "Chapter 1, Verse 40"}
{"quote": "saṃkaro narakāyaiva kulaghnānāṃ kulasya ca  patanti pitaro hy eṣāṃ luptapiṇḍodakakriyāḥ", "category": "Epic, Mahabharata", "book": "Bhagavad Gita", "position": "Chapter 1, Verse 41"}
{"quote": "baladeva: kulasya saṅkaraḥ kula-ghnānāṃ narakāyaiveti yojanā  na kevalaṃ kula-ghnā eva narake patanti, kintu tat-pitaro 'pīty āha patantīti hir hetau  paṇḍādi dātṝṇāṃ putrādīnām abhāvād vilupta-piṇḍādi-kriyā santas te narakāyaiva patanti", "category": "Epic, Mahabharata", "book": "Bhagavad Gita", "position": "Chapter 1, Verse 41"}
{"quote": "doṣair etaiḥ kulaghnānāṃ varṇasaṃkarakārakaiḥ  utsādyante jātidharmāḥ kuladharmāś ca śāśvatāḥ", "category": "Epic, Mahabharata", "book": "Bhagavad Gita", "position": "Chapter 1, Verse 42"}
{"quote": "śrīdhara: ukta-doṣam upasaṃharati doṣair iti dvābhyāṃ  utsādyante lupyante  jāti-dharmā varṇa-dharmāḥ kula-dharmāś ceti ca-kārād āśrama-dharmādayo 'pi gṛhyante", "category": "Epic, Mahabharata", "book": "Bhagavad Gita", "position": "Chapter 1, Verse 42"}
{"quote": "viśvanātha: doṣair iti  utsādyante lupyante", "category": "Epic, Mahabharata", "book": "Bhagavad Gita", "position": "Chapter 1, Verse 42"}
{"quote": "baladeva: ukta-doṣam upasaṃharati doṣair iti dvābhyāṃ  utsādyante vilupyante  jāti-dharmāḥ kṣatriyatvādi-nirbandhanāḥ  kula-dharmās tv asādhāraṇāḥ  ca-śabdād āśrama-dharmā grāhyāḥ", "category": "Epic, Mahabharata", "book": "Bhagavad Gita", "position": "Chapter 1, Verse 42"}
{"quote": "utsanna-kula-dharmāṇāṃ manuṣyāṇāṃ janārdana  narake niyataṃ vāso bhavatīty anuśuśruma", "category": "Epic, Mahabharata", "book": "Bhagavad Gita", "position": "Chapter 1, Verse 43"}
{"quote": "śrīdhara: utsanneti  utsannāḥ kula-dharmā yeṣām iti utsanna-jāti-dharmānām apy upalakṣaṇam  anuśuśruma śrutavanto vayam  prāyaścittam akurvāṇāḥ pāpeṣu niratā narāḥ  apaśāt-tāpinaḥ kaṣṭān nirayān yānti dāruṇān  ity ādi vacanebhyaḥ", "category": "Epic, Mahabharata", "book": "Bhagavad Gita", "position": "Chapter 1, Verse 43"}
{"quote": "baladeva: utsanneti  jāti-dharmādīnāṃ upalakṣaṇam etat  anuśuśruma śrutavanto vayaṃ guru-mukhāt  prāyaścittam akurvāṇāḥ pāpeṣu niratā narāḥ  apaśāt-tāpinaḥ kaṣṭān nirayān yānti dāruṇān  ity ādi vākyaiḥ", "category": "Epic, Mahabharata", "book": "Bhagavad Gita", "position": "Chapter 1, Verse 43"}
{"quote": "aho bata mahat pāpaṃ kartuṃ vyavasitā vayam  yad rājyasukhalobhena hantuṃ svajanam udyatāḥ", "category": "Epic, Mahabharata", "book": "Bhagavad Gita", "position": "Chapter 1, Verse 44"}
{"quote": "śrīdhara: bandhu-vadhādhyavasāyena santy upamāne āha aho batetyādi  svajanaṃ hantum udyatā iti yat etan-mahat-pāpaṃ kartum adhyavasāyaṃ kṛtavanto vayam  aho bata mahat kaṣṭam ity arthaḥ", "category": "Epic, Mahabharata", "book": "Bhagavad Gita", "position": "Chapter 1, Verse 44"}
{"quote": "baladeva: bandhu-vadhādhyavasāyenāpi pāpaṃ sambhāvyānupapannāha aho iti  bateti sandehe", "category": "Epic, Mahabharata", "book": "Bhagavad Gita", "position": "Chapter 1, Verse 44"}
{"quote": "yadi mām apratīkāram aśastraṃ śastra-pāṇayaḥ  dhārtarāṣṭrā raṇe hanyus tan me kṣemataraṃ bhavet", "category": "Epic, Mahabharata", "book": "Bhagavad Gita", "position": "Chapter 1, Verse 45"}
{"quote": "śrīdhara: evaṃ santaptaḥ san mṛtyum evāśaṃsamāna āha yadi mām ity ādi  apratīkāraṃ tuṣṇīm upaviṣṭaṃ māṃ yadi haniṣyanti tarhi tad-dhananaṃ mama kṣemataram atyantaṃ hitaṃ bhavet pāpāniṣpatteḥ", "category": "Epic, Mahabharata", "book": "Bhagavad Gita", "position": "Chapter 1, Verse 45"}
{"quote": "baladeva: nanu tvayi bandhu-vadhād vinivṛtte 'pi bhīṣmādibhir yuddhotsukais tva-vadhaḥ syād eva tataḥ kiṃ vidheyam iti cet tatrāha yadi mām ity ādi  apratīkāram akṛta-mad-vadhādhyavasāya-pāpa-prāyaścittam  kṣemataram atihitaṃ prāṇānta-prāyaścittenaivaitat pāpāvamarjanam  bhīṣmādayas tu na tat-pāpa-phalaṃ prāpsyanty eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 1, Verse 45"}
{"quote": "evam uktvārjunaḥ saṃkhye rathopastha upāviśat  visṛjya saśaraṃ cāpaṃ śokasaṃvignamānasaḥ", "category": "Epic, Mahabharata", "book": "Bhagavad Gita", "position": "Chapter 1, Verse 46"}
{"quote": "śrīdhara: tataḥ kiṃ vṛttam ity apekṣāyāṃ sañjaya uvāca evam uktvety ādi  saṅkhye saṅgrāme rathopasthe rathasyopari upāviśat upaviveśa  śokena saṃvignaṃ prakampitaṃ mānasaṃ cittaṃ yasya saḥ", "category": "Epic, Mahabharata", "book": "Bhagavad Gita", "position": "Chapter 1, Verse 46"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsu prathamo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 1, Verse 46"}
{"quote": "ahiṃsrasyātma-jijñāsā dayārdrasyopajāyate  tad viruddhasya naiveti prathamād upadhāritam", "category": "Epic, Mahabharata", "book": "Bhagavad Gita", "position": "Chapter 1, Verse 46"}
{"quote": "saṃjaya uvāca taṃ tathā kṛpayāviṣṭam aśrupūrṇākulekṣaṇam  viṣīdantam idaṃ vākyam uvāca madhusūdanaḥ", "category": "Epic, Mahabharata", "book": "Bhagavad Gita", "position": "Chapter 2, Verse 1"}
{"quote": "śrīdharaḥ : dvitīye śoka-saṃtaptam arjunaṃ brahma-vidyayā  pratibodhya hariś cakre sthita-prajñasya lakṣaṇam  tataḥ kiṃ vṛttam ity apekṣāyāṃ sañjaya uvāca - taṃ tathety ādi  aśrubhiḥ pūrṇe ākule īkṣaṇe yasya taṃ tathā, ukta-prakāreṇa visam arjunaṃ prati madhusūdana idaṃ vākyam uvāca", "category": "Epic, Mahabharata", "book": "Bhagavad Gita", "position": "Chapter 2, Verse 1"}
{"quote": "ataeva kṛpā-viṣāda-vaśād aśrubhiḥ pūrṇe ākule darśanākṣame cekṣaṇe yasya tam  evam aśru-pāta-vyākulī-bhāvākhya-kārya-dvaya-janakatayā paripoṣaṃ gatābhyāṃ kṛpā-viṣādābhyām udvignaṃ tam arjunam idaṃ sopapattikaṃ vakṣyamāṇaṃ vākyam uvāca na tūpekṣitavān  madhusūdana iti  svayaṃ duṣṭa-nigraha-kartārjunaṃ praty api tathaiva vakṣyatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 1"}
{"quote": "viśvanāthaḥ : ātmānātma-vivekena śoka-moha-tamo nudan  dvitīye kṛṣṇa-candro 'tra proce muktasya lakṣaṇam", "category": "Epic, Mahabharata", "book": "Bhagavad Gita", "position": "Chapter 2, Verse 1"}
{"quote": "evam arjuna-vairāgyam upaśrutya sva-putra-rājyābhraṃśāśayā hṛṣyantaṃ dhṛtarāṣṭram ālakṣya sañjaya uvāca taṃ tatheti  madhusūdana iti tasya śokam api madhuvan nihaniṣyatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 1"}
{"quote": "śrī-bhagavān uvāca kutas tvā kaśmalam idaṃ viṣame samupasthitam  anārya-juṣṭam asvargyam akīrti-karam arjuna", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "śrīdharaḥ : tad eva vākyam āha śrī-bhagavān uvāca kuta iti  kuto hetos tvā tvāṃ viṣame saṅkaṭe idaṃ kuśalaṃ samupasthitam ayaṃ mohaḥ prāptaḥ, yata āryair asevitam  asvargyam adharmyam ayaśaskaraṃ ca", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "idaṃ svadharmāt parāṅmukhatvaṃ kṛpā-vyāmohāśru-pātādi-puraḥ-saraṃ kaśmalaṃ śiṣṭa-garhitatvena malinaṃ viṣame sa-bhaye sthāne tvā tvāṃ sarva-kṣatriya-pravaraṃ kuto hetoḥ samupasthitaṃ prāptam ? kiṃ mokṣecchātaḥ ? kiṃ vā svargecchātaḥ ? iti kiṃ-śabdenākṣipyate  hetu-trayam api niṣedhati tribhir viśesaṇair uttarārdhena  āryair mumukṣubhir na juṣṭam asevitam  sva-dharmair āśaya-śuddhi-dvārā moks icchadbhir apakva-kaṣāyair mumukṣubhiḥ kathaṃ sva-dharmas tyājya ity arthaḥ  saṃnyāsādhikārī tu pakva-kaṣāyo 'gre vakṣyate  asvargyaṃ svarga-hetu-dharma-virodhitvān na svargecchayā sevyam  akīrtikaraṃ kīrty-abhāva-karam apakīrtikaraṃ vā na kīrtīcchayā sevyam  tathā ca mokṣa-kāmaiḥ svarga-kāmaiḥ kīrti-kāmaiś ca varjanīyam  tat kāma eva tvaṃ sevasva ity aho anucitaṃ ceṣṭitaṃ taveti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "viśvanāthaḥ : kaśmalaṃ mohaḥ  viṣame 'tra saṅgrāma-saṅkaṭe  kuto hetoḥ  upasthitaṃ tvāṃ prāptam abhūt  anārya-juṣṭaṃ supratiṣṭhita-lokair asevitam  asvargyam akīrtikaram iti pāratrikaihika-sukha-pratikūlam ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "iti parāśaroktaiśvaryādibhiḥ ṣaḍbhir nityaṃ viśiṣṭaḥ  samagrasyety etat ṣaṭsu yojyam  he arjuna ! idaṃ sva-dharma-vaimukhyaṃ kaśmalaṃ śiṣṭa-nindyatvān malinaṃ kuto hetos tvāṃ kṣatriya-cūḍāmaṇiṃ samupasthitam abhūt ? viṣame yuddha-samaye  na ca mokṣāya svargāya kīrtaye vaitad-yuddha-vairāgyam ity āha anāryeti  āryair mumukṣubhir na juṣṭam sevitam  āryāḥ khalu hṛd-viśuddhaye svadharmān ācaranti  asvargyaṃ svargopalambhaka-dharma-viruddham  akīrti-karaṃ kīrti-viplāvakam", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "klaibyaṃ mā sma gamaḥ pārtha naitat tvayy upapadyate  kṣudraṃ hṛdaya-daurbalyaṃ tyaktvottiṣṭha paraṃtapa", "category": "Epic, Mahabharata", "book": "Bhagavad Gita", "position": "Chapter 2, Verse 3"}
{"quote": "śrīdharaḥ : klaibyaṃ mā sma gama iti  tasmāt he pārtha ! klaibyaṃ kātaryaṃ mā sma gamaḥ  na prāpnuhi  yatas tvayi etan nopapadyate yogyaṃ na bhavati  kṣudraṃ tucchaṃ hṛdaya-daurbalyaṃ kātaryaṃ yuddhāya uttiṣṭha, he parantapa śatru-tāpana !", "category": "Epic, Mahabharata", "book": "Bhagavad Gita", "position": "Chapter 2, Verse 3"}
{"quote": "nanu na ca śaknomy avasthātuṃ bhramatīva ca me manaḥ iti pūrvam eva mayoktam ity āśaṅkyāha kṣudram iti  hṛdaya-daurbalyaṃ manaso bhramaṇādi-rūpam adhairyaṃ kṣudratva-kāraṇatvāt kṣudraṃ sunirasanaṃ vā tyaktvā vivekenāpanīyottiṣṭha yuddhāya sajjo bhava  he parantapa ! paraṃ śatruṃ tāpayatīti tathā saṃbodhyate hetu-garbham", "category": "Epic, Mahabharata", "book": "Bhagavad Gita", "position": "Chapter 2, Verse 3"}
{"quote": "nanv idaṃ śauryābhāva-lakṣaṇaṃ klaibyaṃ mā śaṅkiṣṭhāḥ  kintu bhīṣma-droṇādi-guruṣu dharma-dṛṣṭyā viveko 'yaṃ dhārtarāṣṭreṣu tu durbaleṣu mad-astrāghātam āsādya martum udyateṣu dayaiveyam iti tatrāha kṣudram iti  naite tava viveka-daye, kintu śoka-mohāv eva  tau ca manaso daurbalya-vyañjakau  tasmāt hṛdaya-daurbalyam idaṃ tyaktvā uttiṣṭha  he parantapa ! parān śatrūn tāpayan yudhyasva", "category": "Epic, Mahabharata", "book": "Bhagavad Gita", "position": "Chapter 2, Verse 3"}
{"quote": "nanu na me śauryābhāva-rūpaṃ klaibyaṃ kintu bhīṣmādiṣu pūjyeṣu dharma-buddhyā viveko 'yaṃ duryodhanādiṣu bhrātṛṣu mac-chastra-prahāreṇa mariṣyatsu kṛpeyam iti cet tatrāha kṣudram iti  naite tava viveka-kṛpe, kintu kṣudraṃ laghiṣṭhaṃ hṛdaya-daurbalyam eva  tasmāt tat tyaktvā yuddhāyottiṣṭha sajjībhava  he parantapa ! śatru-tāpaneti śatru-hāsa-pātratāṃ mā gāḥ", "category": "Epic, Mahabharata", "book": "Bhagavad Gita", "position": "Chapter 2, Verse 3"}
{"quote": "arjuna uvāca kathaṃ bhīṣmam ahaṃ saṃkhye droṇaṃ ca madhusūdana  iṣubhiḥ pratiyotsyāmi pūjārhāv arisūdana", "category": "Epic, Mahabharata", "book": "Bhagavad Gita", "position": "Chapter 2, Verse 4"}
{"quote": "śrīdharaḥ : nāhaṃ kātaratvena yuddhāt uparato 'smi, kintu yuddhasya anyāyyatvād adharmyatvāc cety āha arjuna uvāca katham iti  bhīṣma-droṇau pūjārhau pūjāyām arho yogyau tau prati katham ahaṃ yotsyāmi, tatrāpi iṣubhiḥ yatra vācāpi yotsyāmīti vaktum anucitaṃ tatra bāṇaiḥ kathaṃ yotsyāmīty arthaḥ  he ari-sūdana śatru-mardana", "category": "Epic, Mahabharata", "book": "Bhagavad Gita", "position": "Chapter 2, Verse 4"}
{"quote": "athavā pūjārhau kathaṃ pratiyotsyāmi  pūjārhayor eva vivaraṇaṃ bhīṣmaṃ droṇaṃ ceti  dvau brāhmaṇau bhojaya deva-dattaṃ yajña-dattaṃ cetivat sambandhaḥ  ayaṃ bhāvaḥ - duryodhanādayo nāpuraskṛtya bhīṣma-droṇau yuddhāya sajjībhavanti  tatra tābhyāṃ saha yuddhaṃ na tāvad dharmaḥ pūjādivad avihitatvāt  na cāyam aniṣiddhatvād adharmo 'pi na bhavatīti vācyam  guruṃ huṅkṛtya tvaṃkṛtya ity ādinā śabda-mātreṇāpi guru-droho yadāniṣṭa-phalatva-pradarśanena niṣiddhas tadā kiṃ vācyaṃ tābhyāṃ saha saṅgrāmasyādharmatve niṣiddhatve ceti", "category": "Epic, Mahabharata", "book": "Bhagavad Gita", "position": "Chapter 2, Verse 4"}
{"quote": "viśvanāthaḥ : nanu pratibadhnāti hi śreyaḥ pūjya-pūjā-vyatikramaḥ iti dharma-śāstram  ato 'haṃ yuddhān nivarta ity āha katham iti  pratiyotsyāmi pratiyotsye  nanv etau yudhyete tarhy anayoḥ pratiyoddhā bhavituṃ tvaṃ kiṃ na śaknoṣi ? satyaṃ na śaknomy evety āha pūjārhāv iti  anayoś caraṇeṣu bhaktyā kusumāny eva dātum arhāmi na tu krodhena tīkṣṇa-śarān iti bhāvaḥ  bho vayasya kṛṣṇa tvam api śatrūn eva yuddhe haṃsi, na tu sandīpaniṃ sva-guruṃ, nāpi bandhūn yadūn ity āha he madhusūdaneti  nanu mādhavo yadava eva  tatrāha he arisūdana ! madhur nāma daityo yas tavārir iti bravīmīti", "category": "Epic, Mahabharata", "book": "Bhagavad Gita", "position": "Chapter 2, Verse 4"}
{"quote": "baladevaḥ : nanu bhīṣmādiṣu pratiyoddhṛṣu satsu tvayā kathaṃ na yoddhavyam  āhūto na nivarteta iti yuddha-vidhānāc ca kṣatriyasyeti cet tatrāha katham iti  bhīṣmaṃ pitāmahaṃ droṇaṃ ca vidyā-gurum  iṣubhiḥ kathaṃ yotsye ? yad imau pūjārhau puṣpādibhir abhyarcyau, parihāsa-vāgbhir api yābhyāṃ yuddhaṃ na yuktam  tābhyāṃ saheṣubhis tat kathaṃ yujyeta ? pratibadhnāti hi śreyaḥ pūjya- pūjya-pūjā-vyatikramaḥ iti smṛteś ca  madhusūdanārisūdaneti sambodhana-punar-uktiḥ  śokākulasya pūrvottarānusandhi-virahāt  tad-bhāvaś ca tvam api śatrūn eva yuddhe nihaṃsi na tūgrasena-sāndīpany-ādīn pūjyān iti", "category": "Epic, Mahabharata", "book": "Bhagavad Gita", "position": "Chapter 2, Verse 4"}
{"quote": "gurūn ahatvā hi mahānubhāvāñ śreyo bhoktuṃ bhaikṣyam apīha loke  hatvārtha-kāmāṃs tu gurūn ihaiva bhuñjīya bhogān rudhira-pradigdhān", "category": "Epic, Mahabharata", "book": "Bhagavad Gita", "position": "Chapter 2, Verse 5"}
{"quote": "arthasya puruṣo dāso dāsas tv artho na kasyacit  iti satyaṃ mahārāja baddho 'smy arthena kauravaiḥ  iti [ṃbh 6.41.36]", "category": "Epic, Mahabharata", "book": "Bhagavad Gita", "position": "Chapter 2, Verse 5"}
{"quote": "ity āśaṅkyāha hatveti  artha-lubdhā api te mad-apekṣayā guravo bhavanty eveti punar guru-grahaṇenoktam  tu-śabdo 'py arthe īdṛśān api gurūn hatvā bhogān eva bhuñjīya na tu mokṣaṃ labheya  bhujyanta iti bhogā viṣayāḥ karmaṇi ghañ  te ca bhogā ihaiva na para-loke  ihāpi ca rudhira-pradigdhā ivāpayaśo-vyāptatvenātyanta-jugupsitā ity arthaḥ  yadehāpy evaṃ tadā para-loka-duḥkhaṃ kiyad varṇanīyam iti bhāvaḥ  athavā gurūn hatvārtha-kāmātmakān bhogān eva bhuñjīya na tu dharma-mokṣāv ity artha-kāma-padasya bhoga-viśeṣaṇatayā vyākhyānāntaraṃ draṣṭavyam  viśvanāthaḥ : nanv evaṃ te yadi svarājye 'smin nāsti jighṛkṣā, tarhi kayā vṛttyā jīviṣyasīty atrāha gurūn ahatveti  guru-vadham akṛtvā bhaikṣyaṃ kṣatriyair vigītam api bhikṣānnam api bhoktuṃ śreyaḥ  aihika-duryaśo-lābhe 'pi pāratrikam amaṅgalaṃ tu naiva syād iti bhāvaḥ  na caiva guravo 'valiptāḥ kāryākāryam ajānantaś cādhārmika-duryodhanādy-anugatās tyājyā eva  yad uktaṃ -", "category": "Epic, Mahabharata", "book": "Bhagavad Gita", "position": "Chapter 2, Verse 5"}
{"quote": "iti yudhiṣṭhiraṃ prati bhīṣmeṇaivoktam ataḥ sāmpratam artha-kāmatvād eteṣāṃ mahānubhāvatvaṃ prāktanaṃ vigalitam ? satyam, tad apy etān hatavato mama duḥkham eva syād ity āha artha-kāmānartha-lubdhān apy etān kurūn hatvāhaṃ bhogān bhuñjīya kintv eteṣāṃ rudhireṇa pradigdhān praliptān eva  ayam arthaḥ - eteṣām artha-lubdhatve 'pi mad-gurutvam asty eva, ataevaitad-vadhe sati guru-drohiṇo mama khalu bhogo duṣkṛti-miśraḥ syād iti", "category": "Epic, Mahabharata", "book": "Bhagavad Gita", "position": "Chapter 2, Verse 5"}
{"quote": "iti bhīṣmokter artha-lobhena vikrītātmanāṃ teṣāṃ kuto mahānubhāvatā ? tato yuddhe hantavyās te iti cet tatrāha hatvārtha-kāmān iti  artha-kāmān api gurūn hatvāham ihaiva loke bhogān bhuñjīya, na tu para-loke  tāṃś ca rudhira-pradigdhān tad-rudhira-miśrān eva, na tu śuddhān bhuñjīya tad-dhiṃsayā tal-lābhāt  tathā ca yuddha-garvāvalepādi-mattve 'pi teṣāṃ mad-gurutvam asty eveti punar guru-grahaṇena sūcyate", "category": "Epic, Mahabharata", "book": "Bhagavad Gita", "position": "Chapter 2, Verse 5"}
{"quote": "na caitad vidmaḥ kataran no garīyo yad vā jayema yadi vā no jayeyuḥ  yān eva hatvā na jijīviṣāmas te 'vasthitāḥ pramukhe dhārtarāṣṭrāḥ", "category": "Epic, Mahabharata", "book": "Bhagavad Gita", "position": "Chapter 2, Verse 6"}
{"quote": "śrīdharaḥ : kiṃ ca yadyapy adharmam aṅgīkariṣyāmaḥ tathāpi kim asmākaṃ jayaḥ parājayo vā garīyān bhaved iti na jñāyata ity āha na ced ity ādi  etad dvayor madhye no 'smākaṃ katarat kiṃ nāma garīyo 'dhikataraṃ bhaviṣyatīti na vidmaḥ  tad eva dvayaṃ darśayati  yad vā etān vayaṃ jayema jeṣyāmaḥ yadi vā no 'smān ete jayeyuḥ jeṣyantīti  jayo 'pi kiṃ cāsmākaṃ katarat jaya-parājayayor madhye kiṃ khalu garīyo 'dhikataraṃ bhaviṣyati etan na vidmaḥ  tad eva pakṣa-dvayaṃ darśayati etān vayaṃ jayema, no 'smān vā ete jayeyur iti  kiṃ ca jayo 'py asmākaṃ phalataḥ parājaya evety āha yān eveti", "category": "Epic, Mahabharata", "book": "Bhagavad Gita", "position": "Chapter 2, Verse 6"}
{"quote": "tad evaṃ prāktanena granthena saṃsāra-doṣa-nirūpaṇād adhikāri-viśeṣaṇāny uktāni  tatra na ca śreyo 'nupaśyāmi hatvā svajanam āhave ity atra raṇe hatasya parivrāṭ-samāna-yoga-kṣematvokteḥ anyac chreyo 'nyad utaiva preyaḥ [kaṭhu 2.1] ity ādi-śruti-siddhaṃ śreyo mokṣākhyam upanyastam  arthāc ca tad itarad aśreya iti nityānitya-vastu-viveko darśitaḥ, na kāṅkṣe vijayaṃ kṛṣṇety [gītā 1.32] atraihika-phala-virāgaḥ  api trailokya-rājyasya [gītā 1.35] hetor ity atra pāralaukika-phala-virāgaḥ  narake niyataṃ vāsa [gītā 1.44] ity atra sthūla-dehātirikta ātmā, kiṃ no rājyena [gītā 1.32] iti vyākhyāta-vartmanā śamaḥ  kiṃ bhogair [gītā 1.32] iti damaḥ  yadyapy ete na paśyanti [gītā 1.38] ity atra nirlobhatā  tan me kṣemataraṃ bhaved [gītā 1.46] ity atra titikṣā  iti prathamādhyāyārthaḥ saṃnyāsa-sādhana-sūcanam  asmiṃs tv adhyāye śreyo bhoktuṃ bhaikṣam api [gītā 2.5] ity atra bhikṣā-caryopalakṣitaḥ saṃnyāsaḥ pratipāditaḥ", "category": "Epic, Mahabharata", "book": "Bhagavad Gita", "position": "Chapter 2, Verse 6"}
{"quote": "viśvanāthaḥ : kiṃ ca guru-drohe pravṛttasyāpi mama jayaḥ parājayo vā bhaved ity api na jñāyata ity āha na caitad ity ādi  tathāpi no 'smākaṃ katarat jaya-parājayayor madhye kiṃ khalu garīyo 'dhikataraṃ bhaviṣyati etan na vidmaḥ  tad eva pakṣa-dvayaṃ darśayati -- etān vayaṃ jayema, no 'smān vā ete jayeyur iti  kiṃ ca jayo 'py asmākaṃ phalataḥ parājaya evety āha yān eveti", "category": "Epic, Mahabharata", "book": "Bhagavad Gita", "position": "Chapter 2, Verse 6"}
{"quote": "nanu mahā-vikramiṇāṃ dharmiṣṭhānāṃ ca bhavatām eva vijayo bhāvīti cet tatrāha yān eveti  yān dhārtarāṣṭrān bhīṣmādīn sarvān  na jijīviṣāmo jīvitum api necchāmaḥ kiṃ punar bhogān bhoktum ity arthaḥ  tathā ca vijayo 'py asmākaṃ phalataḥ parājaya eveti  tasmād yuddhasya bhaikṣād garīyas tvam aprasiddham iti  evam etāvatā granthena tasmād evaṃvic chānta-dānta uparatas titikṣuḥ śraddhānvito bhūtvātmany evātmānaṃ paśyet iti śruti-prasiddham arjunasya jñānādhikāritvaṃ darśitam  tatra kiṃ no rājyena [gītā 1.32] iti śama-damau  api trailokya-rājyasya [gītā 1.35] ity aihika-pāratrika-bhogopekṣā-lakṣaṇā uparatiḥ  bhaikṣaṃ bhoktuṃ śreya iti dvandva-sahiṣṇutva-lakṣaṇā titikṣā  guru-vākya-dṛḍha-viśvāsa-lakṣaṇā śraddhā tūttara-vākye vyaktībhaviṣyati, na khalu śamādi-śūnyasya jñāne 'sty adhikāraḥ paṅgāder iva karmaṇīti", "category": "Epic, Mahabharata", "book": "Bhagavad Gita", "position": "Chapter 2, Verse 6"}
{"quote": "kārpaṇya-doṣopahata-svabhāvaḥ pṛcchāmi tvāṃ dharma-saṃmūḍha-cetāḥ  yac chreyaḥ syān niścitaṃ brūhi tan me śiṣyas te 'haṃ śādhi māṃ tvāṃ prapannam", "category": "Epic, Mahabharata", "book": "Bhagavad Gita", "position": "Chapter 2, Verse 7"}
{"quote": "śrīdharaḥ : upadeśa-grahaṇe svādhikāraṃ sūcayati kārpaṇyety ādi  arthāt kārpaṇya-doṣopahata-svabhāvaḥ etān hatvā kathaṃ jīviṣyāma iti kārpaṇyaṃ dosaś ca svakula-kṣaya-kṛtaḥ, tābhyām upahato 'bhibhūtaḥ svabhāvaḥ śauryādi-lakṣaṇo yasya so 'haṃ tvāṃ pṛcchāmi, tathā dharme saṃmūḍhaṃ ceto yasya saḥ  yuddhaṃ tyaktvā bhikṣāṭanam api kṣatriyasya dharmo 'dharmo veti sandigdha-cittaḥ sann ity arthaḥ  ato me yan niścitaṃ śreyaḥ yuktaṃ syāt tad brūhi  kiṃ ca te 'haṃ śiṣyaḥ śāsanārhaḥ  atas tvāṃ prapannaṃ śaraṇāgataṃ māṃ śādhi śikṣaya", "category": "Epic, Mahabharata", "book": "Bhagavad Gita", "position": "Chapter 2, Verse 7"}
{"quote": "nanu tvaṃ mama sakhā na tu śiṣyo 'ta āha śiṣyas te 'ham iti  tvad-anuśāsanayogyatvād ahaṃ tava śiṣya eva bhavāmi na sakhā nyūna-jñānatvāt  atas tvāṃ prapannaṃ śaraṇāgataṃ māṃ śādhi śikṣaya karuṇayā na tv aśiṣyatva-śaṅkayopekṣaṇīyo 'ham ity arthaḥ  etena - tad vijñānārthaṃ sa gurum evābhigacchet samit-pāṇiḥ śrotriyaṃ brahma-niṣṭham [ṃuṇḍu 1.2.11], bhṛgur vai vāruṇiḥ  varuṇaṃ pitaram upasasāra  adhīhi bhagavo brahmeti [taittu 3.1] ity ādi-gurūpasatti-pratipādakaḥ śruty-artho darśitaḥ", "category": "Epic, Mahabharata", "book": "Bhagavad Gita", "position": "Chapter 2, Verse 7"}
{"quote": "nanu mad-vācas tvaṃ paṇḍata-mānitvena khaṇḍayasi cet, kathaṃ brūyām ? tatrāha śiṣyas te 'ham asmi  nātaṃ paraṃ vṛthā khaṇḍayāmīti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 7"}
{"quote": "nanu śaraṇāgatasyopadeśaḥ tad vijñānārthaṃ sa gurum evābhigacchet ity ādi-śruteḥ  sakhāyaṃ tvāṃ katham upadiśāmīti cet tatrāha śiṣyas te 'ham iti  śādhi śikṣaya", "category": "Epic, Mahabharata", "book": "Bhagavad Gita", "position": "Chapter 2, Verse 7"}
{"quote": "na hi prapaśyāmi mamāpanudyād yac chokam ucchoṣaṇam indriyāṇām  avāpya bhūmāv asapatnam ṛddhaṃ rājyaṃ surāṇām api cādhipatyam", "category": "Epic, Mahabharata", "book": "Bhagavad Gita", "position": "Chapter 2, Verse 8"}
{"quote": "śrīdharaḥ : tvam eva vicārya yad yuktaṃ tat kurv iti cet, tatrāha na hi prapaśyāmīti  indriyāṇām ucchoṣaṇam atiśoṣaṇa-karaṃ madīyaṃ śokaṃ yat karma apanudyāt apanayet tad ahaṃ na prapaśyāmīti  yadyapi bhūmau niṣkaṇṭakaṃ samṛddhaṃ rājyaṃ prāpsyāmi  tathā surendratvam api yadi prāpsyāmi evam abhīṣṭaṃ tat tat sarvam avāpyāpi śokāpanodanopāyaṃ na prapaśyāmīty anvayaḥ", "category": "Epic, Mahabharata", "book": "Bhagavad Gita", "position": "Chapter 2, Verse 8"}
{"quote": "nanu yuddhe prayatamānasya tava śoka-nivṛttir bhaviṣyati jeṣyasi cet tadā rājya-prāptyā dvāv etau puruṣau loke ity ādi-dharma-śāstrād ity āśaṅkyāha avāpyety ādinā  śatru-varjitaṃ sasyādi-sampannaṃ ca rājyaṃ tathā surāṇām ādhipatyaṃ hiraṇyagarbhatva-paryantam aiśvaryam avāpya sthitasyāpi mama yac chokam apanudyāt tan na paśyāmīty anvayaḥ  tad yatheha karma-jito lokaḥ kṣīyata evam evāmutra puṇya-jito lokaḥ kṣīyate [chā 8.1.6] iti śruteḥ  yat-kṛtakaṃ tad-anityam ity anumānāt pratyakṣeṇāpy aihikānāṃ vināśa-darśanāc ca naihika āmutriko vā bhogaḥ śoka-nivartakaḥ kintu sva-sattā-kāle 'pi bhoga-pāratantryādinā vināśa-kāle 'pi vicchedāc choka-janaka eveti na yuddhaṃ śoka-nivṛttaye 'nuṣṭheyam ity arthaḥ  etenehāmutra-bhoga-virāgo 'dhikāri-viśeṣaṇatvena darśitaḥ", "category": "Epic, Mahabharata", "book": "Bhagavad Gita", "position": "Chapter 2, Verse 8"}
{"quote": "nanu tarhi sāmprataṃ tvaṃ śokārta eva khalu yudhyasva  tataś caitān jitvā rājyaṃ prātavatas tava rājya-bhogābhiniveśenaiva śoko 'payāsyatīty āha avāpyeti  bhūmau niṣkaṇṭakaṃ rājyaṃ svarge surāṇām ādhipatyaṃ vā prāpyāpi sthitasya mamendriyāṇām etad ucchoṣaṇam evety arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 8"}
{"quote": "nanu tvam adhunā śokākulaḥ prapadyase yuddhāt sukha-samṛddhi-lābhe viśoko bhaviṣyasīti cet tatrāha avāpyeti  yadi yuddhe vijayī syāṃ tadā bhūmāv asapatnaṃ niṣkaṇṭakaṃ rājyaṃ prāpya yadi ca tatra hataḥ syāṃ tadā svarge surāṇām ādhipatyaṃ prāpya sthitasya me viśokatvaṃ na bhaved ity arthaḥ  tad yatheha karma-jito lokaḥ kṣīyata evam evāmutra puṇya-jito lokaḥ kṣīyate [chāu 8.1.6] iti śruter naihikaṃ pāratrikaṃ vā yuddha-labdhaṃ sukhaṃ śokāpahaṃ tasmāt tādṛśam eva śreyastvaṃ brūhīti na yuddhaṃ śoka-haram", "category": "Epic, Mahabharata", "book": "Bhagavad Gita", "position": "Chapter 2, Verse 8"}
{"quote": "saṃjaya uvāca evam uktvā hṛṣīkeśaṃ guḍākeśaḥ parantapaḥ  na yotsya iti govindam uktvā tūṣṇīṃ babhūva ha", "category": "Epic, Mahabharata", "book": "Bhagavad Gita", "position": "Chapter 2, Verse 9"}
{"quote": "śrīdharaḥ : evam uktvārjunaḥ kiṃ kṛtavān ity apekṣāyāṃ sañjaya uvāca evam ity ādi  spaṣṭārthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 9"}
{"quote": "madhusūdanaḥ : tad-anantaram arjunaḥ kiṃ kṛtavān iti dhṛtarāṣṭrākāṅkṣāyāṃ sañjaya uvāca evam ity ādi  guḍākeśo jitālasyaḥ parantapaḥ śatru-tāpano 'rjuno hṛṣīkeśaṃ sarvendriya-pravartakatvenāntaryāmiṇaṃ govindaṃ gāṃ veda-lakṣaṇāṃ vāṇīṃ vindatīti vyutpattyā sarva-vedopādānatvena sarvajñam ādāv evaṃ kathaṃ bhīṣmam ahaṃ saṅkhya ity ādinā yuddha-svarūpāyogyatām uktvā tad-anantaraṃ na yotsya iti yuddha-phalābhāvaṃ coktvā tūṣṇīṃ babhūva bāhyendriya-vyāpārasya yuddhārthaṃ pūrvaṃ kṛtasya nivṛttyā nirvyāpāro jāta ity arthaḥ  svabhāvato jitālasye sarva-śatru-tāpane ca tasminn āgantukam ālasyam atāpakatvaṃ ca nāspadam ādhāsyatīti dyotayituṃ ha-śabdaḥ  govinda-hṛṣīkeśa-padābhyāṃ sarvajñatva-sarva-śaktitva-sūcakābhyāṃ bhagavatas tan-mohāpanodanam anāyāsa-sādhyam iti sūcitam", "category": "Epic, Mahabharata", "book": "Bhagavad Gita", "position": "Chapter 2, Verse 9"}
{"quote": "baladevaḥ : tato 'rjunaḥ kim akarod ity apekṣāyāṃ sañjaya uvāca evam uktvety ādi  guḍākeśo hṛṣīkeśaṃ prati evaṃ na hi prapaśyāmīty ādinā yuddhasya śokānivartakatvam uktvā parantapo 'pi govindaṃ sarva-vedajñaṃ prati na yotsye iti coktveti yojyam  tatra hṛṣīkeśatvād buddhiṃ yuddhe pravartayiṣyati  sarva-veda-vittvād yuddhe sva-dharmatvaṃ grāhayiṣyatīti vyajya dhṛtarāṣṭra-hṛdi saṃjātā sva-putra-rājyāśā nirasyate", "category": "Epic, Mahabharata", "book": "Bhagavad Gita", "position": "Chapter 2, Verse 9"}
{"quote": "tam uvāca hṛṣīkeśaḥ prahasann iva bhārata  senayor ubhayor madhye viṣīdantam idaṃ vacaḥ", "category": "Epic, Mahabharata", "book": "Bhagavad Gita", "position": "Chapter 2, Verse 10"}
{"quote": "śrīdharaḥ : tataḥ kiṃ vṛttam ity apekṣāyām āha tam uvāceti  prahasann iva prasanna-mukhaḥ sann ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 10"}
{"quote": "yadi hi yuddhārambhāt prāg eva sthito yuddham upekṣeta tadā nānucitaṃ kuryāt  mahatā saṃrambheṇa tu yuddha-bhūmāv āgatya tad-upekṣaṇam atīvānucitam iti kathayituṃ senayor ity ādi-viśeṣaṇam  etac cāśocyānityādau spaṣṭaṃ bhaviṣyati", "category": "Epic, Mahabharata", "book": "Bhagavad Gita", "position": "Chapter 2, Verse 10"}
{"quote": "viśvanāthaḥ : aho tvāpy etāvān khalv aviveka iti sakhya-bhāvena taṃ prahasan anaucitya-prakāśena lajjāmbudhau nimajjayan iveti tadānīṃ śiṣya-bhāvaṃ prāpte tasmin hāsyam anucitam ity adharoṣṭha-nikuñcanena hāsyam āvṛṇvaṃś cety arthaḥ  hṛṣīkeśa iti pūrvaṃ premāivārjuna-vāṅ-niyamyo 'pi sāmpratam arjuna-hita-kāritvāt premṇaivārjuna-mano-niyantāpi bhavatīti bhāvaḥ  senayor ubhayor madhe ity arjunasya viṣādo bhagavatā prabodhaś ca ubhābhyāṃ senābhyāṃ sāmānyato dṛṣṭa eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 10"}
{"quote": "baladevaḥ : vyaṅgam arthaṃ prakāśayann āha tam uvāceti taṃ viṣīdantam arjunaṃ prati hṛṣīkeśo bhagavān aśocyān ity ādikam atigambhīrārthaṃ vacanam uvāca  ahotavāpīdṛg vivekaḥ iti sakhya-bhāvena prahasan  anaucitya-bhāṣitvena trapā-sindhau nimajjayan ity arthaḥ  iveti tadaiva śiṣyatāṃ prāpte tasmin hāsānaucityādīṣad adharollāsaṃ kurvann ity arthaḥ  arjunasya viṣādo bhagavatā tasyopadeśaś ca sarva-sākṣika iti bodhayituṃ senayor ubhayor ity etat", "category": "Epic, Mahabharata", "book": "Bhagavad Gita", "position": "Chapter 2, Verse 10"}
{"quote": "śrī-bhagavān uvāca aśocyān anvaśocas tvaṃ prajñā-vādāṃś ca bhāṣase  gatāsūn agatāsūṃś ca nānuśocanti paṇḍitāḥ", "category": "Epic, Mahabharata", "book": "Bhagavad Gita", "position": "Chapter 2, Verse 11"}
{"quote": "śrīdharaḥ : dehātmanor avivekād asyaivaṃ śoko bhavatīti tad-viveka-darśanārthaṃ śrī-bhagavān uvāca aśocyān ity ādi  śokasyāviṣayī-bhūtān eva bandhūn tvam anvaśocaḥ anuśocitavān asi dṛṣṭvemān svajanān kṛṣṇa ity ādinā  tatra kutas tvā kaśmalam idaṃ viṣame samupasthitam ity ādinā mayā bodhito 'pi punaś ca prajñāvatāṃ paṇḍitānāṃ vādān śabdān kathaṃ bhīṣmam ahaṃ saṅkhye ity ādīn kevalaṃ bhāṣase, na tu paṇḍito 'si, yataḥ gatāsūn gata-prāṇān bandhūn agatāsūṃś ca jīvato 'pi, bandhu-hīnā ete kathaṃ jīviṣyantīti nānuśocanti paṇḍitā vivekinaḥ", "category": "Epic, Mahabharata", "book": "Bhagavad Gita", "position": "Chapter 2, Verse 11"}
{"quote": "viśvanāthaḥ : bho arjuna ! tavāyaṃ bandha-vadha-hetukaḥ śoko bhrama-mūlaka eva, tathā kathaṃ bhīṣmam ahaṃ saṅkhye ity ādiko vivekaś cāprajñā-mūlaka evety āha aśocyān ity ādi  aśocyān śokānārhān eva tvam anvaśoco 'nuśocitavān asi  tathā tvāṃ prabodhayantaṃ māṃ prati prajñā-vādān prajñāyāṃ satyām eva ye vādāḥ kathaṃ bhīṣmam ahaṃ saṅkhye ity ādīni vākyāni tān bhāṣase, na tu tava kāpi prajñā vartate iti bhāvaḥ  yataḥ paṇḍitāḥ prajñāvanto gatāsūn gatā niḥsṛtā bhavanty asavo yebhyas tān sthūla-dehān na śocanti, teṣāṃ naśvara-bhāvatvād iti bhāvaḥ  agatāsūn aniḥsṛta-prāṇān sūkṣma-dehān api na śocanti, te hi mukteḥ pūrvaṃ naśvarā eva  ubhayeṣām api tathā tathā svabhāvasya duṣpariharatvāt  mūrkhās tu pirtrādi-dehebhyaḥ prāṇeṣu niḥsṛteṣv eva śocanti, sūkṣma-dehāṃs tu na, te prāyaḥ paricinvantyas atas tair alam  ete hi sarve bhīṣmādayaḥ sthūla-sūkṣma-deha-sahitā ātmāna eva  ātmanāṃ tu ityatvāt teṣu śoka-pravṛttir eva nāstīty atas tvayā yat pūrvam artha-śāstrāt dharma-śāstraṃ balavad ity uktaṃ tatra mayā tu dharma-śāstrād api jñāna-śāstraṃ balavad ity ucyata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 11"}
{"quote": "baladevaḥ : evaṃ arjune tūṣṇīṃ sthite tad-buddhim ākṣipan bhagavān āha aśocyān iti  he arjuna ! aśocyān śocitum ayogyān eva dhārtarāṣṭrāṃs tvaṃ anvaśocaḥ śocitavān asi  tathā māṃ prati prajñā-vādān prajñāvatām iva vacanāni dṛṣṭvemaṃ svajanam ity ādīni, kathaṃ bhīṣmam ity ādīni ca bhāṣase, na ca te prajñā-leśo 'py astīti bhāvaḥ  ye tu prajñāvantas te gatāsūn nirgata-prāṇān sthūla-dehān, agatāsūṃś cānirgata-prāṇān sūkṣma-dehāṃś ca, śabdād ātmanaś ca na śocanti  ayam arthaḥ - śokaḥ sthūla-dehānāṃ vināśitvāt, nāntyaḥ sūkṣma-dehānāṃ mukteḥ prāg avaināśitvāt tadvatām ātmanāṃ tu ṣaḍ-bhāva-vikāra-varjitānāṃ nityatvān na śocyāteti  dehātma-svabhāva-vidāṃ na ko 'pi śoka-hetuḥ  yad-artha-śāstrād dharma-śāstrasya balavattvam ucyate  tat kila tato 'pi balavatā jñāna-śāstreṇa pratyucyate  tasmād aśocye śocya-bhramaḥ pāmara-sādhāraṇaḥ paṇḍitasya te na yogya iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 11"}
{"quote": "na tv evāhaṃ jātu nāsaṃ na tvaṃ neme janādhipāḥ  na caiva na bhaviṣyāmaḥ sarve vayam ataḥ param", "category": "Epic, Mahabharata", "book": "Bhagavad Gita", "position": "Chapter 2, Verse 12"}
{"quote": "śrīdharaḥ : aśocyatve hetum āha na tv evāham iti  yathāhaṃ parameśvaro jātu kadācit līlā-vigrahasyāvirbhāva-tirobhāvato nāsam iti tu naiva  api tv āsam eva anāditvāt  na ca tvaṃ nāsīḥ nābhūḥ, api tv āsīr eva  ime vā janādhipā nṛpā nāsann iti na, api tu āsann eva mad-aṃśatvāt  tathātaḥ param ita upary api na bhaviṣyāmo na sthāsyāma iti ca naiva, api tu sthāsyāma eveti janma-maraṇa-śūnyatvād aśocyā ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 12"}
{"quote": "viśvanāthaḥ : athavā sakhe tvām aham evaṃ pṛcchāmi  kiṃ ca prītyāspadasya maraṇe dṛṣṭe sati śoko jāyate, tatreha prītyāspadam ātmā deho vā ? sarveṣām eva bhūtānāṃ nṛpa svātmaiva vallabhaḥ [bhp 10.14.57] iti śukokter ātmaiva prīty-āspadam iti cet tarhi jīveśvara-bhedena dvividhasyaivātmano nityatvād eva maraṇābhāvād ātmā śokasya viṣayo nety āha na tv evāham iti  ahaṃ paramātmā jātu kadācid api pūrvaṃ nāsam iti na, api tv āsam eva  tathā tvam api jīvātmā āsīr eva  tatheme janādhipā rājānaś ca jīvātmāna āsann eveti prāg-abhāvābhāvo darśitaḥ  tathā sarve vayam ahaṃ tvam ime janādhipāś cātaḥ paraṃ na bhaviṣyāmo na sthāsyāma iti na, api tu sthāsyāma eveti dhvaṃsābhāvaś ca darśita iti paramātmano jīvātmanāṃ ca nityatvād ātmā na śoka-viṣaya iti sādhitam  atra śrutayaḥ - nityo nityānāṃ cetanaś cetanānām eko bahūnāṃ yo vidadhāti kāmān [śvetu 6.13] ity ādyāḥ", "category": "Epic, Mahabharata", "book": "Bhagavad Gita", "position": "Chapter 2, Verse 12"}
{"quote": "nanu phalavaty ajñāte 'rthe śāstra-tātparya-vīkṣaṇāt tādṛśo 'bhedas tātparya-viṣayo vaiphalyāj jñātatvāc ca  bhedas tad-viṣayo na syāt, kintu adbhyo vā eṣa prātar udety apaḥ sāyaṃ praviśati ity ādi-śruty-arthavad anuvādya eva sa iti cen mandam etat  pṛthag ātmānaṃ preritāraṃ ca matvā juṣṭas tatas tenāmṛtatvam eti [śvetu 1.6] ity ādinā bheda evāmṛtatva-phala-śravaṇāt  viruddha-dharmāvacchinna-pratiyogikatayā loke tasyājñātatvāc ca  te ca dharmā vibhutvāṇutva-svāmitva-bhṛtyatvādayaḥ śāstraika-gamyā mitho viruddhā bodhyāḥ  abhedas tv aphalas tatra phalānaṅgīkārāt  ajñātaś ca śaśa-śṛṅgavad asattvāt  tasmāt paramārthikas tad-bhedaḥ siddhaḥ", "category": "Epic, Mahabharata", "book": "Bhagavad Gita", "position": "Chapter 2, Verse 12"}
{"quote": "dehino 'smin yathā dehe kaumāraṃ yauvanaṃ jarā  tathā dehāntara-prāptir dhīras tatra na muhyati", "category": "Epic, Mahabharata", "book": "Bhagavad Gita", "position": "Chapter 2, Verse 13"}
{"quote": "śrīdharaḥ : nanv īśvarasya tava janmādi-śūnyatvaṃ satyam eva, jīvānāṃ tu janma-maraṇe prasiddhe  tatrāha dehina ity ādi  dehino dehābhimānino jīvasya yathāsmin sthūla-dehe kaumārādy-avasthās tad-deha-nibandhanā eva, na tu svataḥ, pūrvāvāsthā-nāśe vasthāntarotpattāv api sa evāham iti pratyabhijñānāt  tathaiva etad-deha-nāśe dehāntara-prāptir api liṅga-deha-nibandhanaiva  na tāvad ātmano nāśaḥ, jāta-mātrasya pūrva-saṃskāreṇa stanya-pānādau pravṛtti-darśanāt  ato dhīro dhīmān tatra tayor deha-nāśotpattyor na muhyati  ātmaiva mṛto jātaś ceti na manyate", "category": "Epic, Mahabharata", "book": "Bhagavad Gita", "position": "Chapter 2, Verse 13"}
{"quote": "viśvanāthaḥ : nanu cātma-sambandhena deho 'pi prīty-āspadaṃ syāt, deha-sambandhena putra-bhrātrādayo 'pi, tat-sambandhena tat-putrādayo 'pi  atas teṣāṃ nāśe śokaḥ syād eveti ced ata āha dehina iti  dehino jīvasyāsmin dehe kaumāra kaumāraṃ kaumāra-prāptir bhavati, tataḥ kaumāra-nāśānantaraṃ jarā-prāptir yathā tathaiva dehāntara-prāptir iti  tatas cātma-sambandhināṃ kaumārādīnāṃ prīty-āspadānāṃ nāśe yathā śoko na kriyate tathā dehasyāpi ātma-sambandhinaḥ prītyāspadasya nāśe śoko na kartavyaḥ  yauvanasya nāśe jarā-prāptau śoko jāyate iti cet kaumārasya nāśe yauvana-prāptau harṣo 'pi jāyate ity ato bhīṣma-droṇādīnāṃ jīrṇa-deha-nāśe khalu navya-dehāntara-prāptau tarhi harṣaḥ kriyatām iti bhāvaḥ  yad vā, ekasminn api dehe kaumārādīnāṃ yathā prāptis tathaivaikasyāpi dehino jīvasya nānā-dehānāṃ prāptir iti", "category": "Epic, Mahabharata", "book": "Bhagavad Gita", "position": "Chapter 2, Verse 13"}
{"quote": "atrāhuḥ - eka eva viśuddhātmā tasyāvidyayāparicchinnasya tasyāṃ pratibimbitasya vā nānātmatvam  śrutiś caivam āha ākāśam ekaṃ hi yathā ghaṭādiṣu pṛthag bhavet, tathātmaiko hy anekastho jalādhāreṣv ivāṃśumān iti  tad-vijñānena tasya vināśe tu tan-nānātva-nivṛttyā tad-aikyaṃ sidhyatīty eka-vacanenaitat pārtha-sārathir āheti  tan-mandaṃ jaḍayā tayā caitanya-rāśeś chedāsambhavāt  tair api tad-viṣayatvānaṅgīkārāc ca  vāstave cchede vikāritvādy-āpattiḥ ṭaṅka-chinna-pāṣāṇavat syāt - nīrūpasya vibhoḥ pratibimbāsambhavāc ca  anyathākāśādi-gādīnāṃ tad-āpattiḥ  na ca pratīty-anyathānupapattir evākāśasya pratibimbe mānaṃ tad-varti-graha-nakṣatra-prabhā-maṇḍalaṃ tasyiavāmbhasi bhāsamānatvena pratīteḥ  ākāśam ekaṃ hi iti śrutis tu paramātma-viṣayā tasyākāśavat sūryavac ca bahu-vṛttikatvaṃ vadatīty aviruddham  na cātmaikyasyopadeṣṭā sambhavati  sa hi tattvavin na vā ? ādye 'dvitīyam ātmānaṃ vijānatas tasyopadeśyāpari-sphūrtiḥ  antye tv ajñatvād eva nātma-jñānopadeṣṭṛtvam  bādhitānuvṛttyāśrayaṇaṃ tu pūrva-nirastam", "category": "Epic, Mahabharata", "book": "Bhagavad Gita", "position": "Chapter 2, Verse 13"}
{"quote": "mātrā-sparśās tu kaunteya śītoṣṇa-sukha-duḥkhadāḥ  āgamāpāyino 'nityās tāṃs titikṣasva bhārata", "category": "Epic, Mahabharata", "book": "Bhagavad Gita", "position": "Chapter 2, Verse 14"}
{"quote": "śrīdharaḥ : nanu tān ahaṃ na śocāmi, kintu tad-viyogādi-duḥkha-bhājaṃ mām eveti cet tatrāha mātrā-sparśā iti  mīyante jāyante viṣayā ābhir iti mātrā indriya-vṛttayaḥ, tāsāṃ sparśā viṣayeṣu sambaddhāḥ, te śītoṣṇādi-pradā bhavanti  te tu āgamāpāyitvād anityā asthirāḥ  atas tān titikṣasva sahasva  yathā jalātapādi-saṃsargās tat-tat-kāla-kṛtāḥ svabhāvataḥ śītoṣṇādi prayacchanti evam iṣṭa-saṃyoga-viyogā api sukha-duḥkhāni prayacchanti, teṣāṃ cāsthiratvāt sahanaṃ tava dhīrasyocitaṃ na tu tan-nimitta-harṣa-viṣāda-pāravaśyam ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 14"}
{"quote": "viśvanāthaḥ : nanu satyam eva tattvam  tad apy avivekino mama mana evānarthakāni vṛtahiva śoka-moha-vyāptaṃ duḥkhayatīti  tatra na kevalam ekaṃ mana evāpi tu manaso vṛttayo 'pi sarvās tv agādīndriya-rūpāḥ sva-viṣayān anubhāvyānarthakāriṇya ity āha mātrā indriya-grāhya-viṣayās teṣāṃ sparśā anubhavāḥ  śītoṣṇety āgamāpāyina iti yad eva śītala-jalādikam uṣṇa-kāle sukhadam  tad eva śīta-kāle duḥkhadam ato 'niyatatvād āgamāpāyitvāc ca tān viṣayānubhavān titikṣasva sahasva  teṣāṃ sahanam eva śāstra-vihito dharmaḥ  nahi māghe māsi jalasya duḥkhatva-buddhyaiva śāstre vihitaḥ snāna-rūpo dharmas tyajyate  dharma eva kāle sarvānartha-nivartako bhavati  evam eva ye putra-bhrātrādyotpatti-kāle dhanādy-upārjana-kāle ca sukhadās ta eva mṛtyu-kāle duḥkhadā āgamāpāyino 'nityās tān api titikṣasva  na tu tad-anurodhena yuddha-rūpaḥ śāstra-vihitaḥ sva-dharmas tyājyo vihita-dharmānācaraṇaṃ khalu kāle mahānarthakṛd eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 14"}
{"quote": "baladevaḥ : nanu bhīṣmādayo mṛtāḥ kathaṃ bhaviṣyantīti tad-duḥkha-nimittaḥ śoko mābhūt  tad-viccheda-duḥkha-nimittas tu me mana-prabhṛtīni pradahantīti cet tatrāha mātreti  mātrās tv agādīndriya-vṛttayaḥ mīyante paricchidyante viṣayā abhir iti vyutpatteḥ  sparśās tābhir viṣayāṇām anubhavānte khalu śītoṣṇa-sukha-duḥkhadā bhavanti  yad eva śītalam udakaṃ grīṣme sukhadaṃ tad eva hemante duḥkhadam ity ato 'niyatatvād āgamāpāyitvāc cānityān asthirāṃs tān titikṣasva sahasva  etad uktaṃ bhavati māgha-snānaṃ duḥkha-karam api dharmatayā vidhānād yathā kriyate tathā bhīṣmādibhiḥ saha yuddhaṃ duḥkha-karam api tathā vidhānāt kāryam eva  tatratyo duḥkhānubhavas tv āgantuko dharma-siddhatvāt soḍhavyaḥ  dharmāj jñānodayena mokṣa-lābhe tūttaratra tasya nānuvṛttiś ca jñāna-niṣṭhā paripākaṃ vinaiva dharma-tyāgas tv anartha-hetur iti  kaunteya bhārateti padābhyām ubhaya-kula-śuddhasya te dharma-bhraṃśo nocita iti sūcyate", "category": "Epic, Mahabharata", "book": "Bhagavad Gita", "position": "Chapter 2, Verse 14"}
{"quote": "yaṃ hi na vyathayanty ete puruṣaṃ puruṣarṣabha  sama-duḥkha-sukhaṃ dhīraṃ so 'mṛtatvāya kalpate", "category": "Epic, Mahabharata", "book": "Bhagavad Gita", "position": "Chapter 2, Verse 15"}
{"quote": "śrīdharaḥ : tat-pratikāra-prayatnād api tat-sahanam evocitaṃ mahā-phalatvād ity āha yaṃ hīti  ete mātrā-sparśā yaṃ puruṣaṃ na vyathayanti nābhibhavanti  same duḥkha-sukhe sa tam  sa tair avikṣipyamāṇo dharma-jñāna-dvārā amṛtatvāya mokṣāya kalpate yogyo bhavati", "category": "Epic, Mahabharata", "book": "Bhagavad Gita", "position": "Chapter 2, Verse 15"}
{"quote": "viśvanāthaḥ : evaṃ vicāreṇa tat-tat-sahanābhyāse sati te viṣayānubhavāḥ kāle kila nāpi duḥkhayanti  yadi ca na duḥkhayanti, tadātma-muktiḥ sva-pratyāsannaivety āha yam iti  amṛtatvāya mokṣāya", "category": "Epic, Mahabharata", "book": "Bhagavad Gita", "position": "Chapter 2, Verse 15"}
{"quote": "baladevaḥ : dharmārtha-duḥkha-sahanābhyāsasyottaratra sukha-hetutvaṃ darśayann āha yaṃ hīti  ete mātrā-sparśāḥ priyāpriya-viṣayānubhāvā yaṃ dhīraṃ dhiyam īrayati dharmeṣv iti vyutpatter dharma-niṣṭhaṃ puruṣaṃ na vyathayanti sukha-duḥkha-mūrcchitaṃ na kurvanti so 'mṛtatvāya muktaye kalpyate  na tu tādṛśo duḥkha-sukha-mūrcchita ity arthaḥ  uktam arthaṃ sphuṭayan puruṣaṃ viśinaṣṭi sameti  dharmānuṣṭhānasya kaṣṭa-sādhyatvād duḥkham anuṣaṅga-labdhaṃ sukhaṃ ca yasya samaṃ bhavati tābhyāṃ mukha-mlānitollāsa-rahitam ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 15"}
{"quote": "nāsato vidyate bhāvo nābhāvo vidyate sataḥ  ubhayor api dṛṣṭo 'ntas tv anayos tattva-darśibhiḥ", "category": "Epic, Mahabharata", "book": "Bhagavad Gita", "position": "Chapter 2, Verse 16"}
{"quote": "śrīdharaḥ : nanu tathāpi śītoṣṇādikam atiduḥsahaṃ kathaṃ soḍhavyam  atyantaṃ tat-sahane ca kadācid deha-nāśaḥ syād ity āśaṅkya tattva-vicārataḥ sarvaṃ soḍhuṃ śakyam ity āśayenāha nāsato vidyata iti  asato 'nātma-dharmatvād avidyamānasya śītoṣṇāder ātmani bhāvaḥ sattā na vidyate  tathā sataḥ sat-svabhāvasyātmano 'bhāvo nāśo na vidyate  evam ubhayoḥ sad-asator anto nirṇayo dṛṣṭaḥ  kaiḥ ? tattva-darśibhiḥ vastu-yāthārthya-vedibhiḥ  evambhūta-vivekena sahasvety arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 16"}
{"quote": "viśvanāthaḥ : etac ca viveka-daśān adhirūḍhān prati uktam  vastutas tu asaṅgo hy ayaṃ puruṣaḥ iti śruter jīvātmanaś ca sthūla-sūkṣma-dehābhyāṃ tad-dharmaiḥ śoka-mohādibhiś ca sambandho nāsty eva  tat-sambandhasya avidyā kalpitatvād ity āha neti  asato 'nātma-dharmatvād ātmani jīve avartamānasya śoka-mohādes tad-āśrayasya dehasya ca bhāvaḥ sattā nāsti  tathā sataḥ satya-rūpasya jīvātmano 'bhāvo nāśo nāsti  tasmād ubhayor etayor asat-sator anto nirṇayo 'yaṃ dṛṣṭaḥ  tena bhīṣmādiṣu tvad-ādiṣu ca jīvātmasu satyatvād anaśvareṣu deha-daihika-viveka-śoka-mohādayo naiva santi kathaṃ bhīṣmādayo naṅkṣanti  kathaṃ vā tāṃs tvaṃ śocasīti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 16"}
{"quote": "baladevaḥ : tad evaṃ bhagavatā pārthasyāsthānāśocitvena tat-pāṇḍityam ākṣiptam  śoka-haraṃ ca svopāsanam eva tac copāsopāsaka-bheda-ghaṭitam ity upāsyāj jīvāṃśinaḥ svasmād upāsakānāṃ jīvāṃśānāṃ tāttvikaṃ dvaitam upadiṣṭam  atha yad ātma-tattvena tu brahma-tattvaṃ dīpopameneha yuktaḥ prapaśyet [śvetu 2.15] ity ādāv aṃśa-svarūpa-jñānasyāṃśi-svarūpa-jñānopayogitva-śravaṇāt tad ādau saniṣṭhādīn sarvān pratyaviśeṣeṇopadeśyaṃ tac ca dehātmanor vaidharmya-dhiyam antarā na syād iti tad-vaidharmya-bodhāyārabhyate nāsata ity ādibhiḥ  asataḥ pariṇāmino dehāder bhāvo 'pariṇāmitvaṃ na vidyate  sato ' pariṇāmina ātmanas tv abhāvaḥ pariṇāmitvaṃ na vidyate  dehātmānau pariṇāmāpariṇāma-svabhāvau bhavataḥ  evam ubhayor asat-sac-chabditayor dehātmanor anto nirṇayas tattva-darśibhis tad-ubhaya-svabhāva-vedibhiḥ puruṣair dṛṣṭo 'nubhūtaḥ  atrāsac-chabdena vinaśvaraṃ dehādi jaḍaṃ sac-chabdena tv avinaśvaram ātma-caitanyam ucyate  evam eva śrī-viṣṇu-purāṇe 'pi nirṇītaṃ dṛṣṭaṃ jyotīṃṣi viṣṇur bhuvanāni viṣṇur [vip 2.12.38] ity upakramya yad asti yan nāsti ca vipra-varya [?] ity asti  nāsti-śabda-vācyayoś cetana-jaḍayos tathātvaṃ vastv asti kiṃ kutradcid ity ādibhir nirūpitaḥ  tatra nāsti śabda-vācyaṃ jaḍam  asti-śabdavātyaṃ tu caitanyam iti svayam eva vivṛtam  yat tu sat-kārya-vāda-sthāpanāyai tat-padyam ity āhus tan-niravadhānaṃ dehātma-svabhāvānabhijñāna-mohitaṃ prati tan-moha-vinivṛttaye tat-svabhāvābhijñāpanasya prakṛtatvāt", "category": "Epic, Mahabharata", "book": "Bhagavad Gita", "position": "Chapter 2, Verse 16"}
{"quote": "avināśi tu tad viddhi yena sarvam idaṃ tatam  vināśam avyayasyāsya na kaścit kartum arhati", "category": "Epic, Mahabharata", "book": "Bhagavad Gita", "position": "Chapter 2, Verse 17"}
{"quote": "śrīdharaḥ : atra sat-svabhāvam avināśi vastu sāmānyenoktaṃ tataṃ tat-sākṣitvena vyāptaṃ taṃ tu ātma-svarūpam avināśi vināśa-śūnyaṃ viddhi jānīhi  tatra hetum āha vināśam iti", "category": "Epic, Mahabharata", "book": "Bhagavad Gita", "position": "Chapter 2, Verse 17"}
{"quote": "yad vā, nanu deho jīvātmā paramātmety etad vastu-trikaṃ manuṣya-tiryag-ādiṣu sarvatra dṛśyate, tatrādyayor deha-jīvayos tattvaṃ nāsato vidyate bhāvaḥ ity anenoktam  tṛtīyasya paramātma-vastunaḥ kiṃ tattvam ity ata āha avināśi tv iti  tu bhinnopakrame  paramātmano māyā-jīvābhyāṃ svarūpataḥ pārthakyād idaṃ jagat", "category": "Epic, Mahabharata", "book": "Bhagavad Gita", "position": "Chapter 2, Verse 17"}
{"quote": "baladevaḥ : uktaṃ jīvātma-dehayoḥ svabhāvaṃ viśadayaty avināśīti dvābhyām  taj jīvātma-tattvam avināśi nityaṃ viddhi  yena sarvam idaṃ śarīraṃ tataṃ dharma-bhūtena jñānena vyāptam asti  asyāvyayasya parmāṇutvena ca vināśānarhasya vināśaṃ na kaścit sthūlo 'rthaḥ kartum arhati prāṇasyeva dehaḥ  iha jīvātmano deha-parimitatvaṃ na pratyetavyam  eṣo 'ṇur ātmā cetasā veditavyo yasmin prāṇaḥ pañcadhā saṃviveśa [ṃuṇḍu 3.1.9] ity ādiṣu tasya paramāṇutva-śravaṇāt  tādṛśasya nikhila-deha-vyāptis tu dharma-bhūta-jñānenaiva syāt  evam āha bhagavān sūtrakāraḥ - guṇād vālokavad [vs. 2.3.26] iti  ihāpi svayaṃ vakṣyati yathā prakāśayaty ekaḥ [gītā 13.33] ity ādinā", "category": "Epic, Mahabharata", "book": "Bhagavad Gita", "position": "Chapter 2, Verse 17"}
{"quote": "antavanta ime dehā nityasyoktāḥ śarīriṇaḥ  anāśino 'prameyasya tasmād yudhyasva bhārata", "category": "Epic, Mahabharata", "book": "Bhagavad Gita", "position": "Chapter 2, Verse 18"}
{"quote": "śrīdharaḥ : āgamāpāya-dharmakaṃ sandarśyati antavanta iti  anto vināśo vidyate yeṣāṃ te antavantaḥ  nityasya sarvadaika-rūpasya śarīriṇaḥ śarīravataḥ  ataevānāśino vināśa-rahitasya aprameyasyaparicchinnasyātmana ime sukha-duḥkhādi-dharmaka-dehā uktās tattva-darśibhiḥ  yasmād evam ātmano na vināśaḥ, na ca sukha-duḥkhādi-sambandhaḥ, tasmān mohajaṃ śoktaṃ tyaktvā yudhyasva  svadharmaṃ mā tyakṣīr ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 18"}
{"quote": "yasmād evaṃ prāg-ukta-nyāyena ntiyo vibhur asaṃsārī sarvadaika-rūpaś cātmā tasmāt tan-nāśa-śaṅkayā svadharme yuddhe prāk-pravṛttasya tava tasmād uparatir na yukteti yuddhābhyanujñayā bhagavān āha - tasmād yudhyasva bhārateti  arjunasya svadharme yuddhe pravṛttasya tata uparati-kāraṇaṃ śoka-mohau  tau ca vicāra-janitena vijñānena vādhitāv ity apavādāpavāda utsargasya sthitir iti nyāyena yudhyasvety anuvādo na vidhiḥ  yathā kartṛ-karmaṇoḥ kṛti [pāṇ 2.3.65] ity utsargaḥ  ubhaya-prāptau karmaṇi [pāṇ 2.3.66] ity apavādaḥ  akākārayoḥ strī-pratyayayoḥ prayoge neti vaktavyam iti tad-apavādaḥ  tathā ca mumukṣor brahmaṇor jijñāsety atrāpavādāpavāde punar utsarga-sthiteḥ kartṛ-karmaṇoḥ kṛtīty anenaiva ṣaṣṭhī  tathā ca karmaṇi ceti niṣedhā-prasārād brahma-jijñāseti karma-ṣaṣṭhī-samāsaḥ siddho bhavati  kaścit tv etasmād eva vidher mokṣe jñāna-karmaṇoḥ samuccaya iti pralapati  tac ca yudhyasvety ato mokṣasya jñāna-karma-samuccaya-sādhyatvāpratīteḥ  vistareṇa caitad agre bhagavad-gītā-vacana-virodhenaiva nirākariṣyāmaḥ", "category": "Epic, Mahabharata", "book": "Bhagavad Gita", "position": "Chapter 2, Verse 18"}
{"quote": "viśvanāthaḥ : nāsato vidyate bhāvaḥ ity asyārthaṃ spaṣṭayati antavanta iti  śarīriṇo jīvasyāprameyasyāti-sūkṣmatvād durjñeyasya  tasmād yudhyasva iti śāstra-vihitasya svadharmasya tyāgo 'nucita iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 18"}
{"quote": "baladevaḥ : antavanto vināśi-svabhāvāḥ, śarīriṇo jīvātmanaḥ  aprameyasyātisūkṣmatvād vijñāna-vijñātṛ-svarūpatvāc ca pramātum aśakyasyety arthaḥ  tathā cedṛśa-svabhāvatvāj jīva-tad-dehau na śoka-sthānam iti jīvātmano deho dharmānuṣṭānuṣṭhāna-dvārā tasya bhogāya mokṣāya ca pareśena sṛjyate  sa ca sa ca dharmeṇa bhavet tasmād yudhyasva bhārata", "category": "Epic, Mahabharata", "book": "Bhagavad Gita", "position": "Chapter 2, Verse 18"}
{"quote": "ya enaṃ vetti hantāraṃ yaś cainaṃ manyate hatam  ubhau tau na vijānīto nāyaṃ hanti na hanyate", "category": "Epic, Mahabharata", "book": "Bhagavad Gita", "position": "Chapter 2, Verse 19"}
{"quote": "śrīdharaḥ : tad evaṃ bhīṣmādi-mṛtyu-nimittaḥ śoko nivāritaḥ, yac cātmano hantṛtva-nimittaṃ duḥkham uktam etān na hantum icchāmi ity ādinā, tad api tavad eva nirnimittam ity āha ya enam iti  enam ātmānam  ātmano hanana-kriyāyāḥ karmatvaṃ kartṛtvam api nāstīty arthaḥ  tatra hetur nāyam iti", "category": "Epic, Mahabharata", "book": "Bhagavad Gita", "position": "Chapter 2, Verse 19"}
{"quote": "atra ya enaṃ vetti hantāraṃ hataṃ cety etāvati vaktavye padānām āvṛttir vākyālaṅkārārthā  athavā ya enaṃ vetti hantāraṃ tārkikādir ātmanaḥ kartṛtvābhyupagamāt  tathā yaś cainaṃ manyate hataṃ cārvākādir ātmano vināśitvābhyupagamāt  tāv ubhau na vijānīta iti yojyam  vādi-bheda-khyāpanāya pṛthag upanyāsaḥ  atiśūrātikātara-viṣayatayā vā pṛthag-upadeśaḥ  hantā cen manyate hantuṃ hataś cen manyate hatam [kaṭhu 1.2.19] iti pūrvārdhe śrautaḥ pāṭhaḥ", "category": "Epic, Mahabharata", "book": "Bhagavad Gita", "position": "Chapter 2, Verse 19"}
{"quote": "viśvanāthaḥ : bho vayasya arjuna ! tvam ātmā  na hanteḥ kartā, nāpi hanteḥ karma ity āha ya iti  enaṃ jīvātmānaṃ hantāraṃ vetti bhīṣmādīn arjuno hantīti yo vettīty arthaḥ, hatam iti bhīṣmādibhir arjuno hanyate iti yo vetti, tāv ubhāv apy ajñāninau  ato 'rjuno 'yaṃ guru-janaṃ hantīty ajñāni-loka-gītād duryaśaḥ kā te bhītir iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 19"}
{"quote": "baladevaḥ : uktam avināśitvaṃ draḍhayati  enam ukta-svabhāvam ātmānaṃ jīvaṃ yo hantāraṃ khaḍgādinā hiṃsakaṃ vetti yaś cainaṃ tena hataṃ hiṃsitaṃ manyate tāv ubhau tat-svarūpaṃ na vijānītaḥ  atisūkṣmasya caitanyasya tasya chedādy-asambhavān nāyam ātmā hanti na hanyate  hanteḥ kartā karma ca bhavatīty arthaḥ  hanter deha-viyogārthatvān na tenātmanāṃ nāśo mantavyaḥ  śrutiś caivam āha - hantā cen manyate hantuṃ hataś cen manyate hatam [kaṭhu 1.2.19] ity ādinā  etena mā hiṃsyāt sarva-bhūtāni ity ādi-vākyaṃ deha-viyoga-paraṃ vyākhyātam  na cātrātmanaḥ kartṛtvaṃ prasiddham iti vācyam  deha-viyojane tat tasya sattvāt", "category": "Epic, Mahabharata", "book": "Bhagavad Gita", "position": "Chapter 2, Verse 19"}
{"quote": "na jāyate mriyate vā kadācin nāyaṃ bhūtvā bhavitā vā na bhūyaḥ  ajo nityaḥ śāśvato 'yaṃ purāṇo na hanyate hanyamāne śarīre", "category": "Epic, Mahabharata", "book": "Bhagavad Gita", "position": "Chapter 2, Verse 20"}
{"quote": "yad vā na bhavitety asyānuṣaṅgaṃ kṛtvā bhūyo 'dhikaṃ yathā bhaviteti tathā na bhavatīti vṛddhi-pratiṣedhaḥ  ajo nitya iti cobhaya-vṛddhy-ādy-abhāve hetur iti na paunaruktyam  tad evaṃ jāyate asti vardhate vipariṇamate apakṣīyate naśyaty evaṃ yāskādibhir veda-vādibhir uktāḥ ṣaḍ-bhāva-vikārā nirastāḥ  yad artham ete vikārā nirastās taṃ prastutaṃ vināśābhāvam upasaṃharati na hanyate hanyamāne śarīra iti", "category": "Epic, Mahabharata", "book": "Bhagavad Gita", "position": "Chapter 2, Verse 20"}
{"quote": "atra na jāyate mriyate veti pratijñā  kadācin nāyaṃ bhūtvā bhavitā vā na bhūya iti tad-upapādanam  ajo nitya iti tad-upasaṃhāra iti vibhāgaḥ  ādyantayor vikārayor niṣedhena madhyavarti-vikārāṇāṃ tad-vyāpyānāṃ niṣedhe jāte 'pi gamanādi-vikārāṇām anuktānām apy upalakṣaṇāyāpakṣayaś ca vṛddhiś ca sva-śabdenaiva nirākriyete  tatra kūṭastha-nityatvād ātmano nirguṇatvāc ca na svarūpato guṇato vāpakṣayaḥ sambhavatīty uktaṃ śāśvata iti  śaśvat sarvadā bhavati nāpakṣīyate nāpacīyata ity arthaḥ  yadi nāpakṣīyate tarhi vardhatām iti nety āha purāṇa iti  purāpi nava eka-rūpo na tv adhunā nūtanāṃ kāñcid avasthām anubhavati  yo hi nūtanāṃ kāñcid upacayāvasthām anubhavati sa vardhata ity ucyate loke  ayaṃ tu sarvadaika-rūpatvān nāpacīyate nopacīyate cety arthaḥ  astitva-vipariṇāmau tu janma-vināśāntarbhūtatvāt pṛthaṅ na niṣiddhau  yasmād evaṃ sarva-vikāra-śūnya ātmā tasmāc charīre hanyamāne tat-sambaddho 'pi kenāpy upāyena na hanyate na hantuṃ śakyata ity upasaṃhāraḥ", "category": "Epic, Mahabharata", "book": "Bhagavad Gita", "position": "Chapter 2, Verse 20"}
{"quote": "viśvanāthaḥ : jīvātmano nityatvaṃ spaṣṭatayā sādhayati na jāyate miryate iti janma-maraṇayor vartamānatva-niṣedhaḥ  nāyaṃ bhūtvā bhavitā iti tayor bhūtatva-bhaviṣyatva-niṣedhaḥ  ataeva aja iti kāla-traye 'pi ajasya janmābhāvān nāsya prāg-abhāvaḥ  śāśvataḥ śaśvat sarva-kāla eva vartata iti nāsya kāla-traye 'pi dhvaṃsaḥ  ataevāyaṃ nityaḥ  tarhi bahu-kāla-sthāyitvāj jarā-grasto 'yam iti cen na  purāṇaḥ purāpi navaḥ prācīno 'py ayaṃ navīna iveti ṣaḍ-bhāva-vikārābhāvād iti bhāvaḥ  nanu śarīrasya maraṇād aupacārikaṃ tu maraṇam asyāstu ? tatrāha neti  śarīreṇa saha sambaddhābhāvāt na upacāraḥ", "category": "Epic, Mahabharata", "book": "Bhagavad Gita", "position": "Chapter 2, Verse 20"}
{"quote": "baladevaḥ : atha jāyate asti vardhate viparaṇamate apakṣīyate vinaśyati iti yāskādy-ukta-ṣaḍ-bhāva-vikāra-rāhityena prāg-ukta-nityatvaṃ draḍhayati na jāyate iti  cārthe vā-śabdau  ayam ātmā jīvaḥ kadācid api kāle na jāyate na mriyate ceti janma-vināśayoḥ pratiṣedhaḥ  na cāyam ātmā bhūtvotpadya bhavitā bhaviṣyatīti janmāntarasyāstitvasya pratiṣedhaḥ  na bhūya iti ayam ātmā bhūyo 'dhikaṃ yathā syāt tathā na bhavatīti buddheḥ pratiṣedhaḥ  kuto bhūyo na bhavatīty atra hetur ajo nitya iti  utpatti-vināśa-yogī khalu vṛkṣādir utpadya vṛddhiṃ gacchan naṣṭaḥ  ātmanas tu tad-ubhayābhāvāt na vṛddhir ity arthaḥ  śāśvata ity apakṣayasya pratiṣedhaḥ  śaśvat sarvadā bhavati nāpakṣīyate nāpakṣayaṃ bhajatīty arthaḥ  purāṇa iti vipariṇāmasya pratiṣedhaḥ  purāṇaṃ purāpi navo na tu kiṃcin nūtanaṃ rūpāntaram adhunā na labdha ity arthaḥ  tad evaṃ ṣaḍ-bhāva-vikāra-śūnyatvād ātmā nityaḥ  yasmād īdṛśas tasmāc charīre hanyamāne 'pi sa na hanyate  tathā cārjuno 'yaṃ guru-hantety avijñoktyā duṣkīrter abibhyatā tvayā śāstrīyaṃ dharma-yuddhaṃ vidheyam", "category": "Epic, Mahabharata", "book": "Bhagavad Gita", "position": "Chapter 2, Verse 20"}
{"quote": "vedāvināśinaṃ nityaṃ ya enam ajam avyayam  kathaṃ sa puruṣaḥ pārtha kaṃ ghātayati hanti kam", "category": "Epic, Mahabharata", "book": "Bhagavad Gita", "position": "Chapter 2, Verse 21"}
{"quote": "śrīdharaḥ : ataeva hantṛtvābhāvo 'pi pūrvoktaḥ prasiddha ity āha vedāvināśinam ity ādi  nityaṃ vṛddhi-śūnyam  avyayam apakṣaya-śūnyam  ajam avināśinaṃ ca  yo veda sa puruṣaḥ kaṃ hanti  kathaṃ vā hanti ? evaṃ-bhūtasya vadhe sādhanābhāvāt  tathā svayaṃ prayojako bhūtvānyena kaṃ ghātayati ? kathaṃ vā ghātayati ? na kiñcid api  na kathañcid api ity arthaḥ  anena mayy api prayojakatvād doṣa-dṛṣṭiṃ mā kārṣīr ity uktaṃ bhavati", "category": "Epic, Mahabharata", "book": "Bhagavad Gita", "position": "Chapter 2, Verse 21"}
{"quote": "avikriyatva-pradarśanenātmanaḥ kartṛtva-pratiṣedhāt sarva-karmākṣepe bhagavad-abhiprete hantir upalakṣaṇārthaḥ puraḥ-sphūrtikatvāt  pratiṣedha-hetos tulyatvāt karmāntarābhyanujñānupapatteḥ  tathā ca vakṣyati tasya kāryaṃ na vidyata [gītā 3.17] iti  ato 'tra hanana-mātrākṣepeṇa karmāntaraṃ bhagavatābhyanujñāyata iti mūḍha-jana-jalpitam apāstam  tasmād yudhyasvety atra hananasya bhagavatābhyanujñānād vāstava-kartṛtvādy-abhāvasya karma-mātre samatvād iti dik", "category": "Epic, Mahabharata", "book": "Bhagavad Gita", "position": "Chapter 2, Verse 21"}
{"quote": "viśvanāthaḥ : ata evambhūta-jñāne sati tvaṃ yudhyamāno 'pi ahaṃ yuddhe prerayann api doṣa-bhājau naiva bhavāva ity āha vedeti  nityam iti kriyā-viśeṣaṇam  avināśinam iti, ajam iti, avyayam ity etair vināśa-janyā apekṣayā niṣiddhāḥ  sa puruṣo mal-lakṣaṇaḥ kaṃ ghātayati, kathaṃ vā ghātayati, sa puruṣas tval-lakṣaṇaḥ kaṃ hanti ? kathaṃ vā hanti ?", "category": "Epic, Mahabharata", "book": "Bhagavad Gita", "position": "Chapter 2, Verse 21"}
{"quote": "baladevaḥ : evaṃ tattva-jñānavān yo dharma-buddhyā yuddhe pravartate yaś ca pravartayati, tasya tasya ca ko 'pi na doṣa-gandha ity āha vedeti  enaṃ prakṛtam ātmānam avināśinam ajam avyayam apakṣaya-śūnyaṃ ca yo veda śāstra-yuktibhyāṃ jānāti, sa puruṣo yuddhe pravṛtto 'pi kaṃ hanti kathaṃ vā hanti ? tatra pravartayann api kaṃ ghātayati kathaṃ vā ghātayati ? kim ākṣepe - na kam api na katham apīty arthaḥ  ntiyam iti vedana-kriyā-viśeṣaṇam", "category": "Epic, Mahabharata", "book": "Bhagavad Gita", "position": "Chapter 2, Verse 21"}
{"quote": "vāsāṃsi jīrṇāni yathā vihāya navāni gṛhṇāti naro 'parāṇi  tathā śarīrāṇi vihāya jīrṇāni anyāni saṃyāti navāni dehī", "category": "Epic, Mahabharata", "book": "Bhagavad Gita", "position": "Chapter 2, Verse 22"}
{"quote": "śrīdharaḥ : nanv ātmano 'vināśe 'pi tadīya-śarīra-nāśaṃ paryālocya śocāmīiti cet ? tatrāha vāsāṃsīti  karmaṇi bandhanānāṃ nūtanānāṃ dehānām avaśyambhāvitvāt na taj-jīrṇa-deha-nāśe śokāvakāśa ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 22"}
{"quote": "etad uktaṃ bhavati bhīṣmādayo hi yāvaj jīvaṃ dharmānuṣṭhāna-kleśenaiva jarjara-śarīrā vartamāna-śarīra-pātam antareṇa tat-phala-bhogāyāsam arthā yadi dharma-yuddhena svarga-pratibandhakāni jarjarāṇi śarīrāṇi pātayitvā divya-deha-sampādanena svarga-bhoga-yogyāḥ kriyante tvayā tad-atyantam upakṛtvā eva te  duryodhanādīnām api svarga-bhoga-yogya-deha-sampādanān mahān upakāra eva  tathā cātyantam upakārake yuddhe 'pakārakatva-bhramaṃ mā kārṣīr iti  aparāṇi anyāni saṃyātīti pada-traya-vaśād bhagavad-abhiprāya evam abhyūhitaḥ  anena dṛṣṭāntenāvikṛta-pratipādanam ātmanaḥ kriyata iti tu prācāṃ vyākhyānam atispaṣṭam", "category": "Epic, Mahabharata", "book": "Bhagavad Gita", "position": "Chapter 2, Verse 22"}
{"quote": "viśvanāthaḥ : nanu madīya-yuddhād bhīṣma-saṃjñakaṃ śarīraṃ tu jīvātmā tyakṣyaty eva ity atas tvaṃ cāhaṃ ca tatra hetu bhavāva eva ity ata āha vāsāṃsīti  navīnaṃ vastraṃ paridhāpayituṃ jīrṇa-vastrasya tyajane kaścit kiṃ doṣo bhavatīti bhāvaḥ  tathā śarīrāṇīti bhīṣmo jīrṇa-śarīraṃ parityajya divyaṃ navyaṃ anyac charīraṃ prāpsyatīti kas tava vā mama vā doṣo bhavatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 22"}
{"quote": "baladevaḥ : nanu mā bhūd ātmanāṃ vināśo bhīṣmādi-saṃjñānāṃ tac-charīrāṇāṃ tat-sukha-sādhanānāṃ yuddhena vināśe tat-sukha-viccheda-hetuko doṣaḥ syād eva  anyathā prāyaścitta-śāstrāṇi nirviṣayāṇi syur iti cet tatrāha vāsāṃsīti  sthūla-jīrṇa-vāsas-tyāgena navīna-vāso-dhāraṇam iva vṛddha-nṛ-deha-tyāgena yuva-deva-deha-dhāraṇaṃ teṣām ātmanām atisukhakaram eva  tad ubhayaṃ ca yuddhenaiva kṣipraṃ bhaved ity upakārakāt tasmān mā viraṃsīr iti bhāvaḥ  saṃyātīti samyag-garbha-vāsādi-yātanāṃ vinaiva śīghram eva prāpnotīty arthaḥ  prāyaścitta-vākyāni tu yajña-yuddha-vadhād anyasmin vadhe neyāni", "category": "Epic, Mahabharata", "book": "Bhagavad Gita", "position": "Chapter 2, Verse 22"}
{"quote": "nainaṃ chindanti śastrāṇi nainaṃ dahati pāvakaḥ  na cainaṃ kledayanty āpo na śoṣayati mārutaḥ", "category": "Epic, Mahabharata", "book": "Bhagavad Gita", "position": "Chapter 2, Verse 23"}
{"quote": "śrīdharaḥ : kathaṃ hantīti anena uktaṃ vadha-sādhanābhāvaṃ darśayann avināśitvam ātmanaḥ sphuṭīkaroti nainam ity ādi  āpo kledayanti mṛdu-karaṇena śithilaṃ na kurvanti  māruto 'py enaṃ na śoṣayati", "category": "Epic, Mahabharata", "book": "Bhagavad Gita", "position": "Chapter 2, Verse 23"}
{"quote": "viśvanāthaḥ : na ca yuddhe tvayā prayuktebhyaḥ śastrāstrebhyaḥ kāpy ātmano vyathā sambhaved ity āha nainam iti  śastrāṇi khaḍgādīni  pāvaka āgneyāstram api yuṣmad-ādi-prayuktam  āpaḥ pārjanyāstram api  māruto vāyavyāstram", "category": "Epic, Mahabharata", "book": "Bhagavad Gita", "position": "Chapter 2, Verse 23"}
{"quote": "baladevaḥ : nanu śastra-pātaiḥ śarīra-vināśe tad-antaḥ-sthasyātmano vināśaḥ syāt gṛha-dāhe tan-madhya-sthasyaiva jantor iti cet tatrāha nainam iti  śastrāṇi khaḍgādīni  pāvaka āgneyāstram  āpaḥ pārjanyāstram api  māruto vāyavyāstram  tathā ca tat-prayuktaiḥ śastrāstrair nātmanaḥ kācid vyatheti", "category": "Epic, Mahabharata", "book": "Bhagavad Gita", "position": "Chapter 2, Verse 23"}
{"quote": "acchedyo 'yam adāhyo 'yam akledyo 'śoṣya eva ca  nityaḥ sarva-gataḥ sthāṇur acalo 'yaṃ sanātanaḥ", "category": "Epic, Mahabharata", "book": "Bhagavad Gita", "position": "Chapter 2, Verse 24"}
{"quote": "śrīdharaḥ : tatra hetum āha acchedya ity ādinā sārdhena  niravayavatvād acchedyo 'kledyaś ca  amūrtatvād adāhyaḥ  dravatvābhāvād aśoṣya iti bhāvaḥ  itaś ca chedādi-yogyo na bhavati  yato nityo 'vināśī  sarva-gataḥ sthāṇuḥ sthira-svabhāvo rūpāntarāpatti-śūnyaḥ  acalaḥ pūrva-rūpāparityāgī  sanātano 'nādiḥ", "category": "Epic, Mahabharata", "book": "Bhagavad Gita", "position": "Chapter 2, Verse 24"}
{"quote": "nityo 'yaṃ pūrvāpara-koṭi-rahito 'to 'nutpādyaḥ  asarvagatatve hy anityatvaṃ syāt  yāvad-vikāraṃ tu vibhāgaḥ iti nyāyāt parābhyupagata-paramāṇv-ādīnām anabhyupagamāt  ayaṃ tu sarva-gato vibhur ato nitya eva  etena prāpyatvaṃ parākṛtam  yadi cāyaṃ vikārī syāt tadā sarva-gato na syāt  ayaṃ tu sthāṇur avikārī  ataḥ sarva-gata eva  etena vikāryatvam apākṛtam  yadi cāyaṃ calaḥ kriyāvān syāt tadā vikārī syād ghaṭādivat  ayaṃ tv acalo 'to na vikārī  etena saṃskāryatvaṃ nirākṛtam  pūrvāvasthā-parityāgenāvasthāntarāpattir vikriyā  avasthaikye 'pi calana-mātraṃ kriyeti viśeṣaḥ  yasmād evaṃ tasmāt sanātano 'yaṃ sarvadaika-rūpo na kasyā api kriyāyāḥ karmety arthaḥ  utpatty-āpti-vikṛti-saṃskṛty-anyatara-kriyā-phala-yoge hi karmatvaṃ syāt  ayaṃ tu nityatvān notpādyaḥ  anityasyaiva ghaṭāder utpādyatvāt  sarvagatatvān na prāpyaḥ paricchinnasyaiva paya-ādeḥ prāpyatvāt  sthāṇutvād avikāryaḥ  vikriyāvato ghṛtāder eva vikāryatvāt  acalatvād asaṃskāryaḥ sakriyasyaiva darpaṇādeḥ saṃskāryatvāt  tathā ca śrutayaḥ - ākāśavat sarva-gataś ca nityaḥ [chāu 3.14.3], vṛkṣa iva stabdho divi tiṣṭhaty ekaḥ [śvetu 3.9], niṣkalaṃ niṣkriyaṃ śāntaṃ [śvetu 6.19], ity ādayaḥ  yaḥ pṛthivyāṃ tiṣṭhan pṛthivyā antaro yo 'psu tiṣṭhann adbhyo 'ntaro yas tejasi tiṣṭhaṃs tejaso 'ntaro yo vāyau tiṣṭan vāyor antaraḥ [bau 3.7.3 ff] ity ādyā ca śrutiḥ sarvagatasya sarvāntaryāmitayā tad-aviṣayatvaṃ darśayati  yo hi śastrādau na tiṣṭhati taṃ śastrādayaś chindanti  ayaṃ tu śastrādīnāṃ sattā-sphūrti-pradatvena tat-prerakas tad-antaryāmī  ataḥ katham enaṃ śastrādīni sva-vyāpāra-viṣayī kuryur ity abhiprāyaḥ  atra yena sūryas tapati tejaseddhaḥ [taitt. br. 3.12.97] ity ādi śrutayo 'nusandheyāḥ  saptamādhyāye ca prakaṭīkariṣyati śrī-bhagavān iti dik", "category": "Epic, Mahabharata", "book": "Bhagavad Gita", "position": "Chapter 2, Verse 24"}
{"quote": "baladevaḥ : chedādy-abhāvād eva tat-tan-nāmabhir ayam ākhyāyata ity āha acchedyo 'yam iti  eva-kāraḥ sarvaiḥ sambadhyate  sarva-gataḥ sva-karma-hetukeṣu deva-mānavādiṣu paśu-pakṣy-ādiṣu ca sarveṣu śarīreṣu paryāyeṇa gataḥ prāpto 'pīty arthaḥ  sthāṇuḥ sthira-svarūpaḥ  acalaḥ sthira-guṇakaḥ  avināśī vā are 'yam ātmānucchitti-dharmā [bau 4.5.14] iti śruter ity arthaḥ  na cānucchittir eva dharmo yasyeti vyākhyeyaṃ tasyārthasyāvināśīty anenaiva lābhāt  tasmād anucchittayo nityā dharmā yasya sa tathety evārthaḥ  sanātanaḥ śāśvataḥ paunarukta-doṣas tv agre parihariṣyate", "category": "Epic, Mahabharata", "book": "Bhagavad Gita", "position": "Chapter 2, Verse 24"}
{"quote": "avyakto 'yam acintyo 'yam avikāryo 'yam ucyate  tasmād evaṃ viditvainaṃ nānuśocitum arhasi", "category": "Epic, Mahabharata", "book": "Bhagavad Gita", "position": "Chapter 2, Verse 25"}
{"quote": "śrīdharaḥ : kiṃ ca avyakta iti  avyaktaś cakṣur-ādy-aviṣayaḥ  acintyo manaso 'py aviṣayaḥ  avikāryaḥ karmendriyāṇām apy agocara ity arthaḥ  ucyata iti nityatvādibhiyuktoktiṃ pramāṇayati  upasaṃharati tasmād evam ity ādi  tad evam ātmano janma-vināśābhāvān na śokaḥ kārya ity uktam", "category": "Epic, Mahabharata", "book": "Bhagavad Gita", "position": "Chapter 2, Verse 25"}
{"quote": "evaṃ pūrvokta-yuktibhir ātmano nityatve nirvikāratve ca siddhe tava śoko nopapanna ity upasaṃharati tasmād ity ardhena  etādṛśātma-svarūpa-vedanasya śoka-kāraṇa-nivartakatvāt tasmin sati śoko nocitaḥ kāraṇa-bhāve kāryābhāvasyāvaśyakatvāt  tenātmānam aviditvā yad anvaśocas tad yuktam eva  ātmānaṃ viditvā tu nānuśocitum arhasīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 25"}
{"quote": "baladevaḥ : avyaktaḥ pratyaṅ cakṣur-ādy-agrāhyaḥ  acintyas tarkāgocaraḥ śruti-mātra-gamyaḥ  jñāna-svarūpo jñātety ādikaṃ śrutyaiva pratīyate  avikāryaḥ ṣaḍ-bhāva-vikārānarhaḥ  atra avināśi tu tad viddhi ity ādibhir ātma-tattvam upadiśan hariḥ śabdato 'rthataś ca yat punaḥ punar avocat tasya durbodhasya saubodhyārtham evety adoṣaḥ  nirdhāraṇārthaṃ vā  ayaṃ dharmaṃ vettīty uktau tad vedanaṃ niścitaṃ yathā syāt tadvat  evam evāgre vakṣyati āścaryavat paśyati kaścit ity ādinā", "category": "Epic, Mahabharata", "book": "Bhagavad Gita", "position": "Chapter 2, Verse 25"}
{"quote": "atha cainaṃ nityajātaṃ nityaṃ vā manyase mṛtam  tathāpi tvaṃ mahābāho naivaṃ śocitum arhasi", "category": "Epic, Mahabharata", "book": "Bhagavad Gita", "position": "Chapter 2, Verse 26"}
{"quote": "śrīdharaḥ : idānīṃ dehena saha ātmano janma tad-vināśena ca vināśam aṅgīkṛtyāpi śoko na kārya ity āha atha cainam ity ādi  atha ca yadyapy enam ātmānam nityajātaṃ nityaṃ vā manyase mṛtam tathāpi tvaṃ mahābāho naivaṃ śocitum arhasi", "category": "Epic, Mahabharata", "book": "Bhagavad Gita", "position": "Chapter 2, Verse 26"}
{"quote": "atheti pakṣāntare  co 'py arthe  yadi durbodhatvād ātma-vastuno 'sakṛc-chravaṇe 'py avadhāraṇā-sāmarthyān mad-ukta-pakṣānaṅgīkāreṇa pakṣāntaram abhyupaiṣi  tatrāpy anityatva-pakṣam evāśritya yady enam ātmānaṃ nityaṃ jātaṃ nityaṃ mṛtaṃ vā manyase  vā-śabdaś cārthe  kṣaṇikatva-pakṣe nityaṃ pratikṣaṇaṃ pakṣāntare āvaśyakatvān nityaṃ niyataṃ jāto 'yaṃ mṛto 'yam iti laukika-pratyaya-vaśena yadi kalpayasi tathāpi he mahābāho ! puruṣa-dhaureyeti sopahāsaṃ kumatābhyupagamāt  tvayy etādṛśī kudṛṣṭir na sambhavatīti sānukampaṃ vā  evaṃ aha bata mahat pāpaṃ kartuṃ vyavasitā vayam [gītā 1.45] ity ādi yathā śocasi evaṃ prakāram anuśokaṃ kartuṃ svayam api tvaṃ tādṛśa eva san nārhasi yogyo na bhavasi  kṣaṇikatva-pakṣe dehātma-vāda-pakṣe dehena saha janma-vināśa-pakṣe ca janmāntarābhāvena pāpa-bhayāsambhavāt pāpa-bhayenaiva khalu tvam anuśocasi  tac caitādṛśe darśane na sambhavati bandhu-vināśa-darśitvābhāvād ity adhikaṃ  pakṣāntare dṛṣṭa-duḥkha-nimittaṃ śokam abhyanujñātum evaṃ-kāraḥ  dṛṣṭa-duḥkha-nimitta-śoka-sambhave 'py adṛṣṭa-duḥkha-nimittaḥ śokaḥ sarvathā nocita ity arthaḥ prathama-ślokasya", "category": "Epic, Mahabharata", "book": "Bhagavad Gita", "position": "Chapter 2, Verse 26"}
{"quote": "kṣatriyāṇām ayaṃ dharmaḥ prajāpati-vinirmitaḥ  bhrātāpi bhrātaraṃ hanyād yena ghorataras tataḥ  iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 26"}
{"quote": "jātasya hi dhruvo mṛtyur dhruvaṃ janma mṛtasya ca  tasmād aparihārye 'rthe na tvaṃ śocitum arhasi", "category": "Epic, Mahabharata", "book": "Bhagavad Gita", "position": "Chapter 2, Verse 27"}
{"quote": "śrīdharaḥ : kuta iti ? ata āha jātasyety-ādi  hi yasmāj jātasya svārambhaka-karma-kṣaye mṛtyur dhruvo niścitaḥ  mṛtasya ca tad-deha-kṛtena karmaṇā janmāpi dhruvam eva  tasmād evam aparihārye 'rthe avaśyambhāvini janma-maraṇa-lakṣaṇe 'rthe tvaṃ vidvān śocitum nārhasi yogyo na bhavasi", "category": "Epic, Mahabharata", "book": "Bhagavad Gita", "position": "Chapter 2, Verse 27"}
{"quote": "athavātma-nityatva-pakṣa eva śloka-dvayam arjunasya paramāstikasya veda-bāhya-matābhyupagamāsambhavāt  akṣara-yojanā tu nityaś cāsau dehendriyādi-sambandha-vaśāj jātaś ceti nitya-jātas tam enam ātmānaṃ nityam api santaṃ jātaṃ cen manyase tathā nityam api santaṃ mṛtaṃ cen manyase tathāpi tvaṃ nānuśocitum arhasīti hetum āha jātasya hīty ādinā  nityasya jātatvaṃ mṛtatvaṃ ca prāg-vyākhyātam  spaṣṭam anyat  bhāṣyam apy asmin pakṣe yojanīyam", "category": "Epic, Mahabharata", "book": "Bhagavad Gita", "position": "Chapter 2, Verse 27"}
{"quote": "viśvanāthaḥ : hi yasmāt tasya svārambhaka-karma-kṣaye mṛtyur dhruvo niścitaḥ  mṛtasya ca tad-deha-kṛtena karmaṇā janmāpi dhruvam eva  aparihārye 'rthe iti mṛtyur janma ca parihartum a]cakyam eva ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 27"}
{"quote": "baladevaḥ : atha śarīrātirikto nitya ātmā  tasyāpūrva-śarīrendriya-yogo janma  pūrva-śarīrendriya-viyogas tu maraṇaṃ tad-ubhayaṃ ca dharmādharma-hetukatvāt tad-āśrayasya nityasyātmano mukhyaṃ, tad-atiriktasya śarīrasya tu gauṇam  tasyānityasya kṛta-hānya-kṛtābhyāgama-prasaṅgena tad-āśrayatvānupapatter iti tārkikā manyante  tat-pakṣe 'py ātmanaḥ śocyatvaṃ pariharati jātasyeti  hir hetau  jātasya sva-karma-vaśāt prāpta-śarīrādi-yogasya nityasyāpy ātmanas tad-ārambhaka-karma-kṣaya-hetuko mṛtyur dhruvo niścitaḥ  mṛtasya tac-charīra-kṛta-karma-hetukaṃ janma ca dhruvaṃ syāt  tasmād evam aparihārye parihartum aśakye janma-maraṇātmake 'rthe tvaṃ vidvān śocituṃ nārhasi  tvayi yuddhān nivṛtte 'py ete svārambhake karmaṇi kṣīṇe sati mariṣyanty eva  tava tu svadharmād vicyutir bhāvinīti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 27"}
{"quote": "avyaktādīni bhūtāni vyakta-madhyāni bhārata  avyakta-nidhanāny eva tatra kā paridevanā", "category": "Epic, Mahabharata", "book": "Bhagavad Gita", "position": "Chapter 2, Verse 28"}
{"quote": "śrīdharaḥ : kiṃ ca dehānāṃ svabhāvaṃ paryālocya tad-upādhike ātmano janma-maraṇe śoko na kārya iti  ata āha avyaktādīnīty ādi  avyaktaṃ pradhānam  tad eva ādir utpatteḥ pūrva-rūpaṃ yeṣāṃ tāni avyaktādīni  bhūtāni śarīrāṇi  kāraṇātmanāpi sthitānām eva utpatteḥ  tathā vyaktam abhivyaktaṃ madhyaṃ janma-maraṇāntarālaṃ sthiti-lakṣaṇaṃ yeṣāṃ tāni vyakta-madhyāni  avyakte nidhanaṃ layo yeṣāṃ tānīmāny evaṃ-bhūtāny eva  tatra teṣu kā paridevanā ? kaḥ śoka-nimitto vilāpaḥ ? pratibuddhasya svapna-dṛṣṭa-vastuṣv iva śoko na yujyata ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 28"}
{"quote": "athavā sarvadā teṣām avyakta-rūpeṇa vidyamānatvād vicchedābhāvena tan-nimittaḥ pralāpo nocita ity arthaḥ  bhāratety anena sambodhayan śuddha-vaṃśodbhavatvena śāstrīyam arthaṃ pratipattum arho 'si kim iti na pratipadyasa iti sūcayati", "category": "Epic, Mahabharata", "book": "Bhagavad Gita", "position": "Chapter 2, Verse 28"}
{"quote": "yan manyase dhruvaṃ lokam adhruvaṃ vā na cobhayam  sarvathā na hi śocyās te snehād anyatra mohajāt  [bhp 1.13.44] iti", "category": "Epic, Mahabharata", "book": "Bhagavad Gita", "position": "Chapter 2, Verse 28"}
{"quote": "baladevaḥ : atha dehātma-pakṣe ātmātirikta-deha-pakṣe ca deha-vināśa-hetuka-śoko na yuktas tad-ārambhakāṇāṃ bhūta-mātrāṇām avināśād ity āha avyaktādīnīti  avyaktaṃ nāma-rūpa-virahāt sūkṣmaṃ pradhānam ādi ādi-rūpaṃ yeṣāṃ tāni avyakta-nidhanāni  avyakte tādṛśi pradhāne nidhanaṃ nāma-rūpa-vimardana-lakṣaṇo nāśo yeṣāṃ tāni  mṛd-ādike sad-rūpe dravye kambu-grīvādy-avasthā-yoge ghaṭasyotpattis tad-virodhi-kapālādy-avasthā-yogas tu tasya vināśaḥ kathyate  tad-dravyaṃ sarvadā sthāyīti  evam evāha bhagavān parāśaraḥ - mahī ghaṭatvaṃ ghaṭataḥ kapālikā cūrṇa-rajas tato 'ṇuḥ [vip 2.12.42] iti  evaṃ śarīrāṇy ādy-antayor nāma-rūpāyogād avyaktimanti  madhye tu tad-yogād vyaktimanti  tad-ārambhakāni bhūtāni tu sarvadā santīti teṣu vastutaḥ satsu kā paridevanā kaḥ śoka-nimitta-vilāpa ity arthaḥ  dehānya-nityātma-pakṣe tu vāsāṃsi ity ādikaṃ na vismartavyam  yat tv ādy-antayor asattvān madhye 'pi bhūtāny asanty evātaḥ svāpnika-rathāśvādi-prakhyāni mṛṣā-bhūtāny eva tena tad-viyoga-hetukaḥ śokaḥ pratibuddhasya na dṛṣṭa iti dṛṣṭi-sṛṣṭim abhyupaityāhus tan mandaṃ tad-abhyupagame vaidikāsatkāryavādāpatteḥ  tad evaṃ mata-dvaye 'pi deha-vināśa-hetukaḥ śoko nāstīti siddham", "category": "Epic, Mahabharata", "book": "Bhagavad Gita", "position": "Chapter 2, Verse 28"}
{"quote": "āścaryavat paśyati kaścid enam āścaryavad vadati tathaiva cānyaḥ  āścaryavac cainam anyaḥ śṛṇoti śrutvāpy enaṃ veda na caiva kaścit", "category": "Epic, Mahabharata", "book": "Bhagavad Gita", "position": "Chapter 2, Verse 29"}
{"quote": "śrīdharaḥ : kutas tarhi vidvāṃso 'pi loke śocanti ? ātmā-jñānād eva ity āśayenātmano durvijñeyatvam āha āścaryavad ityādi  kaścid enam ātmānaṃ śāstrācāryopadeśābhyāṃ paśyann āścaryavat paśyati  sarva-gatasya nitya-jñānānada-svabhāvasyātmanaḥ alaukikatvād aindrajālikavad ghaṭamānaṃ paśyann iva vismayena paśyati asambhāvanābhibhūtatvāt  tathā āścaryavad anyo vadati ca  śṛṇoti cānyaḥ  kaścit punaḥ viparīta-bhāvanābhibhūtaḥ śrutvāpi naiva veda  ca-śabdād uktvāpi na dṛṣṭvāpi na samyag vedeti draṣṭavyam", "category": "Epic, Mahabharata", "book": "Bhagavad Gita", "position": "Chapter 2, Verse 29"}
{"quote": "yadi tu śrutvāpy enaṃ veda na caiva kaścid ity eva vyākhyāyeta tadā āścaryo jñātā kuśalānuśiṣṭaḥ [kaṭhu 1.2.7] iti śrutyaika-vākyatā na syāt  yatatām api siddhānāṃ kaś cin māṃ vetti tattvataḥ [gītā 7.3] iti bhagavad-vacana-virodhaś ceti vidvadbhir avinayaḥ kṣantavyaḥ  athavā na caiva kaścid ity asya sarvatra sambandhaḥ kaścid enaṃ na paśyati na vadati na śṛṇoti śrutvāpi na vedeti pañca prakārā uktāḥ kaścit paśyaty eva na vadati kaścit paśyati na vadati ca kaścit tad-vacanaṃ śṛṇoti ca tad-arthaṃ jānāti ca kaścic chrutvāpi na jānāti na kaścit tu sarva-bahirbhūta iti  avidvat-pakṣe tu asambhāvanā-viparīta-bhāvanābhibhūtatvād āścarya-tulyatvaṃ darśana-vadana-śravaṇeṣv iti nigada-vyākhyātaḥ ślokaḥ  caturtha-pāde tu dṛṣṭvoktvā śrutvāpīti yojanā", "category": "Epic, Mahabharata", "book": "Bhagavad Gita", "position": "Chapter 2, Verse 29"}
{"quote": "viśvanāthaḥ : nanu kim idam āścaryaṃ brūṣe  kiṃ caitad apy āścaryam  yad eva prabodhyamānasyāpy aviveko nāpayātīti tatra satyam evem eva ity āha āścaryavad iti  enam ātmānaṃ dehaṃ ca tad-ubhaya-rūpaṃ sarva-lokam", "category": "Epic, Mahabharata", "book": "Bhagavad Gita", "position": "Chapter 2, Verse 29"}
{"quote": "śravaṇāyāpi bahubhir yo na labhyaḥ śṛṇvanto 'pi bahavo yaṃ na vidyuḥ  āścaryo vaktā kuśalo 'sya labdhā āścaryo jñātā kuśalānuśiṣṭa  [kaṭhu 1.2.7] iti", "category": "Epic, Mahabharata", "book": "Bhagavad Gita", "position": "Chapter 2, Verse 29"}
{"quote": "dehī nityam avadhyo 'yaṃ dehe sarvasya bhārata  tasmāt sarvāṇi bhūtāni na tvaṃ śocitum arhasi", "category": "Epic, Mahabharata", "book": "Bhagavad Gita", "position": "Chapter 2, Verse 30"}
{"quote": "śrīdharaḥ : tad evam avadhyatvam ātmanaḥ saṅkṣepenopadiśan aśocyatvam upasaṃharati dehīty ādi  spaṣṭo 'rthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 30"}
{"quote": "madhusūdanaḥ : idānīṃ sarva-prāṇi-sādhāraṇa-bhrama-nivṛtti-sādhanam uktam upasaṃharati dehīti  sarvasya prāṇi-jātasya dehe vadhyamāne 'py ayaṃ dehī liṅga-dehopādhir ātmā vadhyo na bhavatīti nityaṃ niyataṃ yasmāt tasmāt sarvāṇi bhūtāni sthūlāni sūkṣmāṇi ca bhīṣmādi-bhāvāpannāny uddiśya tvaṃ na śocitum arhasi  sthūla-dehasyāśocyatvam aparihāryatvāt  liṅga-dehasyāśocyatvam ātmavad evāvadhyatvād iti na sthūla-dehasya liṅga-dehasyātmano vā śocyatvaṃ yuktam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 30"}
{"quote": "viśvanāthaḥ : tarhi niścitya brūhi kim ahaṃ kuryāṃ kiṃ vā na kuryām iti  tatra śokaṃ mā kuru yuddhaṃ tu kurv ity āha dehīti dvābhyām", "category": "Epic, Mahabharata", "book": "Bhagavad Gita", "position": "Chapter 2, Verse 30"}
{"quote": "baladevaḥ : tad evaṃ duradhigamaṃ jīva-yāthātmyaṃ samāsenopadiśann aśocyatvam upasaṃharati dehīti  sarvasya jīva-gaṇasya dehe hanyamāne 'py ayaṃ dehī jīvo nityam avadhyo yasmāt tasmāt tvaṃ sarvāṇi bhūtāni bhīṣmādi-bhāvāpannāni śocituṃ nārhasi  ātmanāṃ nityatvād aśocyatvaṃ tad-dehānāṃ tv avaśya-vināśatvāt tattvam ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 30"}
{"quote": "sva-dharmam api cāvekṣya na vikampitum arhasi  dharmyād dhi yuddhāc chreyo 'nyat kṣatriyasya na vidyate", "category": "Epic, Mahabharata", "book": "Bhagavad Gita", "position": "Chapter 2, Verse 31"}
{"quote": "śrīdharaḥ : yac coktam arjunena vepathuś ca śarīre me ity ādi tad apy ayuktam ity āha svadharmam apīti  ātmano nāśābhāvād eva etesāṃ hanane 'pi vikampituṃ nārhasi  kiṃ ca svadharmam apy avekṣya vikampitum nārhasi iti sambandhaḥ  yac coktaṃ - na ca śreyo 'nupaśyāmi hatvā svajanam āhava iti tatrāha dharmyād iti  dharmād anapetān nyāyād yuddhād anyat", "category": "Epic, Mahabharata", "book": "Bhagavad Gita", "position": "Chapter 2, Verse 31"}
{"quote": "kṣatriyo hi prajā rakṣan śastra-pāṇiḥ pradaṇḍayan  nirjitya para-sainyādi kṣitiṃ dharmeṇa pālayet  [parāśara-smṛti 1.58] iti", "category": "Epic, Mahabharata", "book": "Bhagavad Gita", "position": "Chapter 2, Verse 31"}
{"quote": "rāja-śabdaś ca kṣatriya-jāti-mātra-vācīti sthitam eveṣṭhy-adhikaraṇe  tena bhūmi-pālasyaivāyaṃ dharma iti na bhramitavyam  udāhṛta-vacane 'pi kṣatriyo hīti kṣāttraṃ dharmam iti ca spaṣṭaṃ liṅgam  tasmāt kṣatriyasya yuddhaṃ praśasto dharma iti sādhu bhagavato 'bhihitam  apaśavo 'nye go-aśvebhyaḥ paśavo go-aśvāḥ itivat praśaṃsā-lakṣaṇayā yuddhād anyac-chreyaḥ-sādhanaṃ na vidyata ity uktam iti na doṣaḥ  etena yuddhāt praśastataraṃ kiṃcid anuṣṭhātuṃ tato nivṛttir uciteti nirastam  na ca śreyo 'nupaśyāmi hatvā svajanam āhave ity etad api", "category": "Epic, Mahabharata", "book": "Bhagavad Gita", "position": "Chapter 2, Verse 31"}
{"quote": "viśvanāthaḥ : ātmano nāśābhāvād eva vadhād vikampituṃ bhetuṃ nārhasi  svadharmam api cāvekṣya na vikampitum arhasīti sambandhaḥ", "category": "Epic, Mahabharata", "book": "Bhagavad Gita", "position": "Chapter 2, Verse 31"}
{"quote": "kṣatriyo hi prajā rakṣan śastra-pāṇiḥ pradaṇḍayan  nirjitya para-sainyādi kṣitiṃ dharmeṇa pālayet  [parāśara-smṛti 1.58] iti", "category": "Epic, Mahabharata", "book": "Bhagavad Gita", "position": "Chapter 2, Verse 31"}
{"quote": "yadṛcchayā copapannaṃ svarga-dvāram apāvṛtam  sukhinaḥ kṣatriyāḥ pārtha labhante yuddham īdṛśam", "category": "Epic, Mahabharata", "book": "Bhagavad Gita", "position": "Chapter 2, Verse 32"}
{"quote": "śrīdharaḥ : kiṃ ca mahati śreyasi svayam evopāgate sati kuto vikampasa iti  ata āha yadṛcchayeti  yadṛcchayā aprārthitam eva upapannaṃ prāptam īdṛśaṃ yuddham labhante  yato nirāvaraṇaṃ svarga-dvāram evaitat  yad vā ya evaṃvidhaṃ yuddhaṃ labhante ta eva sukhina ity arthaḥ  etena svajanaṃ hi kathaṃ hatvā sukhinaḥ syāma mādhava iti yad uktaṃ tan nirastaṃ bhavati", "category": "Epic, Mahabharata", "book": "Bhagavad Gita", "position": "Chapter 2, Verse 32"}
{"quote": "atrocyate brahmaṇe brāhmaṇam ālabheta itivad yuddha-vidhāyakam api dharma-śāstram eva sukha-duḥkhe same kṛtvā ity atra dṛṣṭa-prayojanānapekṣatvasya vakṣyamāṇatvāt  yājñavalkya-vacanaṃ tu dṛṣṭa-prayojanoddeśyaka-kūṭa-yuddhādi-kṛta-vadha-viṣayam ity adoṣaḥ  mitākṣarākāras tu dharmārtha-sannipāte 'rtha-grāhiṇa etad eveti dvādaśa-vārṣika-prāyaścittasyaitac-chabda-parāmṛṣṭasyāpastambena vidhānān mitra-labdhyādy-artha-śāstrānusāreṇa catuṣpād vyavahāre śatror api jaye dharma-śāstrātikramo na kartavya ity etat paraṃ vacanam etad ity āha  bhavatv evaṃ na no hāniḥ  tad evaṃ yuddha-karaṇe sukhokteḥ svajanaṃ hi kathaṃ hatvā sukhinaḥ syāma mādhava ity arjunoktam apākṛtam", "category": "Epic, Mahabharata", "book": "Bhagavad Gita", "position": "Chapter 2, Verse 32"}
{"quote": "viśvanāthaḥ : kiṃ ca, jetṛbhyaḥ sakāśād api nyāya-yuddhe mṛtānām adhikaṃ sukham ato bhīṣmādīn hatvā tān pratyuta svato 'pi adhika-sukhinaḥ kuru ity āha yadṛcchayeti  svarga-sādhanaṃ karma-yogam akṛtvāpīty arthaḥ  apāvṛtam apagatāvaraṇam", "category": "Epic, Mahabharata", "book": "Bhagavad Gita", "position": "Chapter 2, Verse 32"}
{"quote": "baladevaḥ : kiṃ cāyatnād āgate 'smin mahati śreyasi na yuktas te kampa ity āha yadṛcchayeti  co 'vadhāraṇe  yatnaṃ vinaiva copapannam īdṛśaṃ bhīṣmādibhir mahā-vīraiḥ saha yuddhaṃ sukhinaḥ sabhāgyāḥ kṣatriyā labhante  vijaye satya-śrameṇa kīrti-rājyayor mṛtyau sati śīghram eva svargasya ca prāpter ity arthaḥ  etad vyañjayan viśinaṣṭi - svarga-dvāram upāvṛtam iti  apratiruddha-svarga-sādhanam ity arthaḥ  jyotiṣṭomādikaṃ ciratareṇa svargopalambhakam iti tato 'syātiśayaḥ", "category": "Epic, Mahabharata", "book": "Bhagavad Gita", "position": "Chapter 2, Verse 32"}
{"quote": "atha cet tvam imaṃ dharmyaṃ saṃgrāmaṃ na kariṣyasi  tataḥ sva-dharmaṃ kīrtiṃ ca hitvā pāpam avāpsyasi  śrīdharaḥ : viparyaye doṣam āha atha ced iti  madhusūdanaḥ : nanu nāhaṃ yuddha-phala-kāmaḥ  na kāṅkṣe vijayaṃ kṛṣṇa, api trailokya-rājyasya ity uktatvāt tat kathaṃ mayā kartavyam ity āśaṅkyākaraṇe doṣam āha atha ced iti  atheti pakṣāntare  imaṃ bhīṣma-droṇādi-vīra-puruṣa-pratiyogikaṃ dharmyaṃ hiṃsādi-doṣaṇāduṣṭaṃ satāṃ dharmād anapetām iti vā  sa ca manunā darśitaḥ -", "category": "Epic, Mahabharata", "book": "Bhagavad Gita", "position": "Chapter 2, Verse 33"}
{"quote": "yājñavalkyo 'pi rājā sukṛtam ādatte hatānāṃ vipalāyinām iti  tena yad uktam - pāpam evāśrayed asmān hatvaitān ātatāyinaḥ [gītā 1.36], etān na hantum icchāmi ghanto 'pi madhusūdana [gītā 1.35] iti tan nirākṛtaṃ bhavati  viśvanāthaḥ : vipakṣe doṣam āha atheti caturbhiḥ  baladevaḥ : vipakṣe doṣān darśayati athety ādibhiḥ  svasya tava dharmyaṃ yuddha-lakṣaṇaṃ kīrtiṃ ca rudra-santoṣaṇa-nivāta-kavacādi-vadha-labdhāṃ hitvā pāpaṃ na nivarteta saṅgrāmād ity ādi smṛti-pratiṣiddhaṃ sva-dharma-tyāga-lakṣaṇaṃ prāpsyasi", "category": "Epic, Mahabharata", "book": "Bhagavad Gita", "position": "Chapter 2, Verse 33"}
{"quote": "akīrtiṃ cāpi bhūtāni kathayiṣyanti te 'vyayām  saṃbhāvitasya cākīrtir maraṇād atiricyate", "category": "Epic, Mahabharata", "book": "Bhagavad Gita", "position": "Chapter 2, Verse 34"}
{"quote": "śrīdharaḥ : kiṃ ca akīrtim ity ādi  avyayām śāśvatīm  saṃbhāvitasya bahu-matasya  atiricyate adhikatarā bhavati", "category": "Epic, Mahabharata", "book": "Bhagavad Gita", "position": "Chapter 2, Verse 34"}
{"quote": "tathā ca maraṇa-bhītasya kim akīrti-duḥkham iti śaṅkām apanudati sambhāvitasya dharmātmā śūra ity evam ādibhir ananya-labhyair guṇair bahumatasya janasyākīrtir maraṇād apy atiricyate 'dhikā bhavati  co hetau  evaṃ yasmād ato 'kīrter maraṇam eva varaṃ nyūnatvāt  tvam apy atirsambhāvito 'si mahādevādi-samāgamena  ato nākīrti-duḥkhaṃ soḍhuṃ śakṣyasīty abhiprāyaḥ  udāhṛta-vacanaṃ tv artha-śāstratvāt na nivarteta saṅgrāmāt [manu 7.88] ity ādi-dharma-śāstrād durbalam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 34"}
{"quote": "viśvanāthaḥ : avyayām anaśvarām  saṃbhāvitasyātipratiṣṭhitasya", "category": "Epic, Mahabharata", "book": "Bhagavad Gita", "position": "Chapter 2, Verse 34"}
{"quote": "baladevaḥ : na kevalaṃ svadharmasya kīrteś ca kṣati-mātram  yuddhe samārabdhe 'rjunaḥ palāyata ity avyayāṃ śāśvatīm akīrtiṃ ca tava bhūtāni sarve lokāḥ kathayiṣyanti  nanu maraṇād bhītena mayā akīrtiḥ soḍhavyeti cet tatrāha sambhāvitasyātipratiṣṭhitasya  atiricyate adhikā bhavati  tathā ca tādṛśākīṛter maraṇam eva varam iti", "category": "Epic, Mahabharata", "book": "Bhagavad Gita", "position": "Chapter 2, Verse 34"}
{"quote": "bhayād raṇād uparataṃ maṃsyante tvāṃ mahārathāḥ  yeṣāṃ ca tvaṃ bahumato bhūtvā yāsyasi lāghavam", "category": "Epic, Mahabharata", "book": "Bhagavad Gita", "position": "Chapter 2, Verse 35"}
{"quote": "śrīdharaḥ : kiṃ ca bhayād iti  yeṣāṃ bahu-guṇatvena tvaṃ pūrvaṃ sammato 'bhūs ta eva bhayāt saṃgrāmān nivṛttaṃ tvāṃ manyeran  tataś ca pūrvaṃ bahumato bhūtvā lāghavam laghutāṃ yāsyasi", "category": "Epic, Mahabharata", "book": "Bhagavad Gita", "position": "Chapter 2, Verse 35"}
{"quote": "viśvanāthaḥ : yeṣāṃ tvaṃ bahu-mato 'smac-chatrur arjunas tu mahāśūra iti bahu-saṃmāna-viṣayo bhūtvā samprati yuddhād uparame sati lāghavaṃ yāsyasi te duryodhanādayo mahārathās tvāṃ bhayād eva raṇād uparataṃ maṃsyanta ity anvayaḥ  kṣatriyāṇāṃ hi bhayaṃ vinā yuddhoparati-hetur bandhu-snehādiko nopapadyata iti matveti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 35"}
{"quote": "baladevaḥ : nanu kula-kṣaya-doṣāt kāruṇyāc ca vinivṛttasya mama katham akīrtiḥ syād iti cet tatrāha bhayād iti  mahārathā duryodhanādayas tvāṃ karṇādi-bhayān na tu bandhu-kāruṇyād raṇād uparataṃ maṃsyante  na hi śūrasya śatru-bhayaṃ vinā bandhu-snehena yuddhād uparatir ity arthaḥ  itaḥ pūrvaṃ yeṣāṃ tvaṃ bahumataḥ śūro vairīti bahu-guṇavattayā saṃmato 'bhūr idānīṃ yuddhe samupasthite kātaro 'yaṃ vinivṛtta ity evaṃ tat-kṛtaṃ lāghavaṃ duḥsahaṃ yāsyasi", "category": "Epic, Mahabharata", "book": "Bhagavad Gita", "position": "Chapter 2, Verse 35"}
{"quote": "avācya-vādāṃś ca bahūn vadiṣyanti tavāhitāḥ  nindantas tava sāmarthyaṃ tato duḥkhataraṃ nu kim", "category": "Epic, Mahabharata", "book": "Bhagavad Gita", "position": "Chapter 2, Verse 36"}
{"quote": "śrīdharaḥ : kiṃ ca avācya-vādān iti  avācyān vādān vacanānarhān śabdān tava ahitāḥ tvac-chatravo vadiṣyanti", "category": "Epic, Mahabharata", "book": "Bhagavad Gita", "position": "Chapter 2, Verse 36"}
{"quote": "madhusūdanaḥ : nanu bhīṣmādayo mahārathā na bahu manyantāṃ duryodhanādayas tu śatravo bahu maṃsyante māṃ yuddha-nivṛttyā tad-upakāritvād ity ata āha avācyeti  tavāsādhāraṇaṃ yat sāmarthyaṃ loka-prasiddhaṃ tan nindantas tava śatravo duryodhanādayo 'vācyān vādān vacanān arhān ṣaṇḍha-tilādi-rūpān eva śabdān bahūn aneka-prakārān vadiṣyanti na tu bahu maṃsyanta ity abhiprāyaḥ  athavā tava sāmarthyaṃ stuti-yogyatvaṃ tava nindanto 'hitā avācya-vādān vadiṣyantīty anvayaḥ  nanu bhīṣma-droṇādi-vadha-prayuktaṃ kaṣṭataraṃ duḥkham asahamāno yuddhān nivṛttaḥ śatru-kṛta-sāmarthya-nindanādi-duḥkhaṃ soḍhuṃ śakṣyāmīty ata āha tatas tasmān nindā-prāpti-duḥkhāt kiṃ tu duḥkhataraṃ tato 'dhikaṃ kim api duḥkhaṃ nāstīty arthaḥ  viśvanāthaḥ : avācya-vādān  klība ity ādi kaṭūktīḥ", "category": "Epic, Mahabharata", "book": "Bhagavad Gita", "position": "Chapter 2, Verse 36"}
{"quote": "baladevaḥ : kiṃ cāvācyeti  ahitāḥ śatravo dhārtarāṣṭrās tava sāmarthyaṃ pūrva-siddhaṃ parākramaṃ nindantaḥ bahūn avācya-vādān śaṇḍhatilādi-śabdān vadiṣyanti  tata evaṃvidhāvācya-vāda-śravaṇād atiśāyitaṃ kiṃ duḥkham asti  itthaṃ caite ṣaḍbhir yuddha-vairāgyasyāsvargatvam akīrti-karatvaṃ coktaṃ darśitam", "category": "Epic, Mahabharata", "book": "Bhagavad Gita", "position": "Chapter 2, Verse 36"}
{"quote": "hato vā prāpsyasi svargaṃ jitvā vā bhokṣyase mahīm  tasmād uttiṣṭha kaunteya yuddhāya kṛta-niścayaḥ", "category": "Epic, Mahabharata", "book": "Bhagavad Gita", "position": "Chapter 2, Verse 37"}
{"quote": "śrīdharaḥ : yad uktaṃ na caitad vidmaḥ [gītā 2.6] iti tatrāha hato vety ādi  pakṣa-dvaye 'pi tava lābha evety arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 37"}
{"quote": "madhusūdanaḥ : nanu tarhi yuddhe gurv-ādi-vadha-vaśān madhyastha-kṛtā nindā tato nivṛttau tu śatru-kṛtā nindety ubhayataḥ pāśā rajjur ity āśaṅkya jaye parājaye ca lābha-dhrauvyād yuddhārtham evotthānam āvaśyakam ity āha hato veti  spaṣṭaṃ pūrvārdham  yasmād ubhayathāpi te lābhas tasmāj jeṣyāmi śatrūn mariṣyāmi veti kṛta-niścayaḥ san yuddhāyottiṣṭha  nayatara-phala-sandehe 'pi yuddha-kartavyatāyā niścitatvāt  etena na caitad vidmaḥ kataran no garīyaḥ [gītā 2.6] ity ādi parihṛtam", "category": "Epic, Mahabharata", "book": "Bhagavad Gita", "position": "Chapter 2, Verse 37"}
{"quote": "viśvanāthaḥ : nanu yuddhe mama jaya eva bhāvīty api nāsti niścayaḥ  tataś ca kathaṃ yuddhe pravartitavyam ity ata āha hata iti", "category": "Epic, Mahabharata", "book": "Bhagavad Gita", "position": "Chapter 2, Verse 37"}
{"quote": "baladevaḥ : nanu yuddhe vijaya eva me syād iti niścayābhāvāt tato 'haṃ nivṛtto 'smīti cet tatrāha hato veti  pakṣa-dvaye 'pi te lābha eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 37"}
{"quote": "sukha-duḥkhe same kṛtvā lābhālābhau jayājayau  tato yuddhāya yujyasva naivaṃ pāpam avāpsyasi", "category": "Epic, Mahabharata", "book": "Bhagavad Gita", "position": "Chapter 2, Verse 38"}
{"quote": "śrīdharaḥ : yad apy uktaṃ pāpam evāśrayed asmān [gītā 1.36] iti tatrāha sukha-duḥkhe ity ādi  sukha-duḥkhe same kṛtvā  tathā tayoḥ kāraṇa-bhūtau lābhālābhāv api  tayor api kāraṇa-bhūtāu jayājayāv api samau kṛtvā  eteṣāṃ samatve kāraṇaṃ harṣa-viṣāda-rāhityam  yujyasva sannadho bhava  sukhādy-abhilāsaṃ hitvā svadharma-buddhyā yudhyamānaḥ pāpaṃ na prāpsyasīty arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 38"}
{"quote": "samatā-karaṇaṃ rāga-dveṣa-rāhityam  sukhe tat-kāraṇe lābhe tat-kāraṇe lābhe tat-kāraṇe jaye ca rāgam akṛtvā, evaṃ duḥkhe tad-dhetāv alābhe tad-dhetāv ajaye ca dveṣam akṛtvā tato yuddhāya yujyasva sannadhau bhava  evaṃ sukha-kāmanāṃ duḥkha-nivṛtti-kāmanāṃ vā vihāya svadharma-buddhyā yudhyamāno guru-brāhmaṇādi-vadha-nimittaṃ nitya-karmākaraṇa-nimittaṃ ca pāpaṃ na prāpsyasi  yas tu phala-kāmanayā karoti sa guru-brāhmaṇādi-vadha-nimittaṃ pāpaṃ prāpnoti yo vā na karoti sa nitya-karmākaraṇa-nimittam  ataḥ phala-kāmanām antareṇa kurvann ubhaya-vidham api pāpaṃ na prāpnotīti prāg eva vyākhyāto 'bhiprāyaḥ  hato vā prāpsyasi svargaṃ jitvā vā bhokṣyase mahīm [gītā 2.37] iti svānuṣaṅgika-phala-kathanam iti na doṣaḥ  tathā ca āpastambaḥ smarati - tad yathāmre phalārthe nimitte chāyā-gandhāvanūtpadyete evaṃ dharmaṃ caryamāṇam arthā anūtpadyante no ced anūtpadyante na dharma-hānir bhavati iti  ato yuddha-śāstrasyārtha-śāstratvābhāvāt pāpam evāśrayed asmān [gītā 1.36] ity ādi nirākṛtaṃ bhavati", "category": "Epic, Mahabharata", "book": "Bhagavad Gita", "position": "Chapter 2, Verse 38"}
{"quote": "viśvanāthaḥ : tasmāt tava sarvathā yuddham eva dharmas tad api yad imaṃ pāpa-kāraṇam āśaṅkase, tarhi mattaḥ pāpānutpatti-prakāraṃ śikṣitvā yudhyasvety āha sukha-duḥkhe same kṛtvā  tad-dhetur lābhālābhau rājya-lābha-rāja-cyūtī api  tad-dhetur jayājayāv api samau kṛtvā vivekena tulyau vibhāvety arthaḥ  tataś caivaṃ-bhūta-sāmya-lakṣaṇe jñānavatas tava pāpaṃ naiva bhavet  yad vakṣyate lipyate na sa pāpena padma-patram ivāmbhasā [gītā 5.10] iti", "category": "Epic, Mahabharata", "book": "Bhagavad Gita", "position": "Chapter 2, Verse 38"}
{"quote": "baladevaḥ : nanu atha cet tvam ity ādi-padyārtho vyāhṛtaḥ  rājyādy-uddeśena kṛtasya yuddhasya guru-viprādi-vināśa-hetutvena pāpotpādakatvād iti cen mumukṣu-vartmanā yuddhamānasya tava tad-vināśa-hetukaṃ pāpaṃ na syād ity āha sukheti  sāmya-karaṇam iha tatra tatra nirvikāratvaṃ bodhyam  sukhe tad-dhetau jaye ca rāgam akṛtvā duḥkhe tad-dhetāv alābhe tad-dhetau parājaye ca dveṣam akṛtvā tatra tatra nirvikāra-cittaḥ san tato yuddhāya yujyasva  kevala-svadharma-dhiyā yoddhum udyukto bhavety arthaḥ  evaṃ mumukṣu-rītyā yoddhā tvaṃ pāpaṃ tad-vināśa-hetukaṃ nāvāpsyasi  phalecchuḥ san yo yudhyate sa tat-pāpaṃ vindati  vijñānārthī tu purātanam ananta-pāpam apanudatīty arthaḥ  nanu phala-rāgaṃ vinā duṣkare yuddha-dānādau kathaṃ pravṛttir iti ced anantātmānanda-rāgaṃ tatra pravartakaṃ gṛhāṇa rājyādy-anurāgam iva bhṛgu-pāte  bhg 2.39", "category": "Epic, Mahabharata", "book": "Bhagavad Gita", "position": "Chapter 2, Verse 38"}
{"quote": "eṣā te 'bhihitā sāṃkhye buddhir yoge tv imāṃ śṛṇu  buddhyā yukto yayā pārtha karmabandhaṃ prahāsyasi", "category": "Epic, Mahabharata", "book": "Bhagavad Gita", "position": "Chapter 2, Verse 39"}
{"quote": "śrīdharaḥ : upadiṣṭaṃ jñāna-yogam upasaṃharaṃs tat-sādhanaṃ karma-yogaṃ prastauti eṣety ādi  samyak khyāyate prakāśyate vastu-tattvam anayeti saṅkhyā samyak jñānam  tasyāṃ prakāśamānam ātma-tattvaṃ sāṅkhyam  tasmin karaṇīyā buddhir eṣā tavābhihitā  evam abhihitāyām api tava ced ātma-tattvam aparokṣaṃ na bhavati tarhy antaḥkaraṇa-śuddhi-dvārā ātma-tattvāparokṣārthaṃ karma-yoga tv imāṃ buddhiṃ śṛṇu  yayā buddhyā yuktaḥ parameśvarārpita-karma-yogena śuddhāntaḥkaraṇaḥ san tat-prasāda-labdhāparokṣa-jñānena karmātmakaṃ bandhaṃ prakarṣeṇa hāsyasi tyakṣyasi", "category": "Epic, Mahabharata", "book": "Bhagavad Gita", "position": "Chapter 2, Verse 39"}
{"quote": "yadi punar evaṃ mayokte 'pi tavaiṣā buddhir nodeti citta-doṣāt, tadā tad-apanayenātma-tattva-sākṣātkārāya karma-yoga eva tvayānuṣṭheyaḥ  tasmin yoge karma-yoge tu karaṇīyām imāṃ sukha-duḥkhe same kṛtvā ity atroktāṃ phalābhisandhi-tyāga-lakṣaṇāṃ buddhiṃ vistareṇa mayā vakṣyamāṇāṃ śṛṇu  tu-śabdaḥ pūrva-buddher yoga-viṣayatva-vyatireka-sūcanārthaḥ  tathā ca śuddhāntaḥ-karaṇaṃ prati jñānopadeśo 'śuddhāntaḥ-karaṇaṃ prati karmopadeśa iti kutaḥ samuccaya-śaṅkayā virodhāvakāśa ity abhiprāyaḥ  yoga-viṣayāṃ buddhiṃ phala-kathanena stauti - yathā vyavasāyātmikayā buddhyā karmasu yuktas tvaṃ karma-nimittaṃ bandha-nāśāyāśuddhi-lakṣaṇaṃ jñāna-pratibandhaṃ prakarṣeṇa punaḥ pratibandhānutpatti-rūpeṇa hāsyasi tyakṣyasi  ayaṃ bhāvaḥ - karma-nimitto jñāna-pratibandhaḥ karmaṇaiva dharmākhyenāpanetuṃ śakyate dharmeṇa pāpam apanudati [mahānā 13.6] iti śruteḥ  śravaṇādi-lakṣaṇo vicāras tu karmātmaka-pratibandha-rahitasyāsambhāvanādi-pratibandhaṃ dṛṣṭa-dvāreṇāpanayatīti na karma-bandha-nirākaraṇāyopadeṣṭuṃ śakyate  ato 'tyanta-malināntaḥ-karaṇatvād bahir aṅga-sādhanaṃ karmaiva tvayānuṣṭheyaṃ, nādhunā śravaṇādi-yogyatāpi tava jātā  dūre tu jñāna-yogyateti  tathā ca vakṣyati - karmaṇy evādhikāras te [gītā 2.47] iti  etena sāṅkhya-buddher antaraṅga-sādhanaṃ śravaṇādi vihāya bahiraṅga-sādhanaṃ karmaiva bhagavatā kim ity arjunāyopadiśyata iti nirastam  karma-bandhaṃ saṃsāram īśvara-prasāda-nimitta-jñāna-prāptyā prahāsyasīti prācāṃ vyākhyāne tv adhyāhāra-doṣaḥ karma-pada-vaiyarthyaṃ ca parihartavyam", "category": "Epic, Mahabharata", "book": "Bhagavad Gita", "position": "Chapter 2, Verse 39"}
{"quote": "viśvanāthaḥ : upadiṣṭaṃ jñāna-yogam upasaṃharati eṣeti  samyak khyāyate prakāśyate vastu-tattvam aneneti sāṅkhyaṃ samyak jñānam  tasmin karaṇīyā buddhir eṣa kathitā  adhunā yoge bhakti-yoge imāṃ vakṣyamāṇāṃ buddhiṃ karaṇīyāṃ śṛṇu, yayā bhakti-viṣayiṇyā buddhyā yuktaḥ sahitaḥ  karma-bandhaṃ saṃsāram", "category": "Epic, Mahabharata", "book": "Bhagavad Gita", "position": "Chapter 2, Verse 39"}
{"quote": "baladevaḥ : uktaṃ jñāna-yogam upasaṃharan tad-upāyaṃ niṣkāma-karma-yogaṃ vaktum ārabhate eṣeti  saṅkhyopaniṣat samyak khyāyate nirūpyate tattvam anayā iti nirukteḥ  tayā pratipādyam ātma-yāthātmyaṃ sāṅkhyam  śaiṣikān tasmin kartavyaiṣā buddhis tavābhihitā  ne tv evāhaṃ ity ādinā tasmāt sarvāṇi bhūtāni ity antena  sā cet tava citta-tad-doṣān nābhyudeti tarhi yoge tam etaṃ vedānuvacanena brāhmaṇā vividiṣanti yajñena dānena tapasā nāśakena ity ādi śruty-uktāntargata-jñāne niṣkāma-karma-yoge kartavyām imāṃ vakṣyamāṇāṃ buddhiṃ śṛṇu  phaloktyā tāṃ stauti yayeti  karmāṇi kurvāṇas tvaṃ bhagavad-ājñayā mahā-prayāsāni karmāṇi kurvaṃs tat-tad-uddeśa-mahimnā tvad-antar-abhyuditayātma-jñāna-niṣṭhayā saṃsāraṃ tariṣyasīti  paśu-putra-rājyādi-phalakaṃ karma sa-kāmaṃ jñāna-phalakaṃ tu tan-niṣkāmam iti śāstre 'smin paribhāṣyate", "category": "Epic, Mahabharata", "book": "Bhagavad Gita", "position": "Chapter 2, Verse 39"}
{"quote": "nehābhikrama-nāśo 'sti pratyavāyo na vidyate  svalpam apy asya dharmasya trāyate mahato bhayāt", "category": "Epic, Mahabharata", "book": "Bhagavad Gita", "position": "Chapter 2, Verse 40"}
{"quote": "śrīdharaḥ : nanu kṛṣyādivat karmaṇāṃ kadācid vighna-bāhulyena phale vyabhicārāt mantrādy-aṅga-vaiguṇyena ca pratyavāya-sambhavaāt kutaḥ karma-yogena karma-bandha-prahāṇam  tatrāha nehety ādi  iha niṣkāma-karma-yoge abhikramasya prārambhasya nāśo niṣphalatvaṃ nāsti  pratyavāyaś ca na vidyate  īśvaroddeśenaiva vighna-vaiguṇyādy-asambhavāt  kiṃ cāsya dharmasya īśvarārādhanārtha-karma-yogasya svalpam apy upakrama-mātram api kṛtaṃ mahato bhayāt saṃsāra-lakṣaṇāt trāyate rakṣati  na tu kāmya-karmavat kiñcid aṅga-vaikguṇyādinā naiṣphalyam asyety arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 40"}
{"quote": "sarva-pāpa-prasakto 'pi dhyāyan nimiṣam acyutam  bhūyas tapasvī bhavati paṅki-pāvana-pāvanaḥ  ity ādi smṛteḥ  tam etam iti vākye samuccaya-vidhāyakābhāvāc cāśuddhi-tāratamyād evānuṣṭhāna-tāratamyopapatter yuktam uktaṃ karma-bandhaṃ prahāsyasi  viśvanāthaḥ : atra yogo dvividhaḥ śravaṇa-kīrtanādi-bhakti-rūpaḥ, śrī-bhagavad-arpita-niṣkāma-karma-rūpaś ca  tatra karmaṇy evādhikāraḥ ity ataḥ prāg bhakti-yoga eva nirūpyate  nistraiguṇyo bhavārjuna ity ukter bhakter eve triguṇātītatvāt tayaiva puruṣo nistraiguṇyo bhavatīty ekādaśa-skandhe[*endnote] prasiddheḥ  jñāna-karmaṇos tu sāttvikatva-rājasatvābhyāṃ nistraiguṇyatvānupapatter bhagavad-arpita-lakṣaṇā bhaktis tu karmaṇo vaiphalyābhāva-mātraṃ pratipādayati, na tu svasya bhakti-vyapadeśaṃ prādhānyābhāvād eva  yadi ca bhagavad-arpitaṃ karmāpi bhaktir eveti mataṃ, tadā karma kiṃ syāt ? yad-bhagavad-anarpita-karma, tad eva karmeti cen, na", "category": "Epic, Mahabharata", "book": "Bhagavad Gita", "position": "Chapter 2, Verse 40"}
{"quote": "iti bhagavato vākyena sahāsya-vākyasyaikārtham eva dṛśyate  kintu tatra nirguṇatvān na hi guṇātītaṃ vastu kadācid dhvastaṃ bhavatīti hetur upanyastaḥ  sa cehāpi draṣṭavyaḥ  na ca niṣkāma-karmaṇo 'pi bhagavad-arpaṇa-mahimnā nirguṇatvam eveti vācyam - mad-arpaṇaṃ niṣphalaṃ vā sāttvikaṃ nija-karma tat [bhp 11.25.23]", "category": "Epic, Mahabharata", "book": "Bhagavad Gita", "position": "Chapter 2, Verse 40"}
{"quote": "baladevaḥ : vakṣyamāṇayā buddhyā yuktaṃ karma-yogaṃ stauti neheti  iha tam etam ity ādi vākyokteḥ niṣkāma-karma-yoge 'bhikramasyārambhasya phalotpādakatva-nāśo nāsti  ārambhasyāsamāptasya vaiphalyaṃ na bhavatīty arthaḥ  mantrādy-aṅga-vaikalye ca pratyavāyo na vidyate  ātmoddeśa-mahimnā oṃ tat sat iti bhagavan-nāmnā ca tasya vināśāt  iha bhagavad-arpitasya niṣāma-karma-lakṣaṇa-dharmasya kiñcid apy anuṣṭhitaṃ san mahato bhayāt saṃsārāt trāyate anuṣṭhātāraṃ rakṣati  vakṣyati caivaṃ pārtha naiveha nāmutra [gītā 6.40] ity ādinā  kāmya-karmāṇi sarvāṅgopasaṃhāreṇānuṣṭhitāny ukta-phalāya kalpante  mantrādy-aṅga-vaikalye tu pratyavāyaṃ janayantīti  niṣkāma-karmāṇi tu yathā-śakty-anuṣṭhitāni jñāna-niṣṭhā-lakṣaṇaṃ phalaṃ janayanty evokta-hetutaḥ pratyavāyaṃ noptādayantīti", "category": "Epic, Mahabharata", "book": "Bhagavad Gita", "position": "Chapter 2, Verse 40"}
{"quote": "vyavasāyātmikā buddhir ekeha kuru-nandana  bahu-śākhā hy anantāś ca buddhayo 'vyavasāyinām", "category": "Epic, Mahabharata", "book": "Bhagavad Gita", "position": "Chapter 2, Verse 41"}
{"quote": "śrīdharaḥ : kuta ity apekṣāyām ubhayor vaiṣamyam āha vyavasāyātmiketi  iha īśvarārādhana-lakṣaṇe karma-yoge vyavasāyātmikā parameśvara-bhaktyaiva dhruvaṃ tariṣyāmīti niścayātmikā ekaiva ekaniṣṭhaiva buddhir bhavati  avyavasāyināṃ tu īśvarārādhana-bahirmukhānāṃ kāmināṃ kāmānām ānantyāt anantāḥ  tatrāpi hi karma-phala-guṇa-phalatvādi-prakāra-bhedād bahu-śākhāś ca buddhayo bhavanti  īśvarārādhanārthaṃ hi nityaṃ naimittikaṃ ca karma kiñcid aṅga-vaiguṇye 'pi na naśyati  yathā śaknuyāt tathā kuryād iti hi tad vidhīyate  na ca vaiguṇyam api  īśvaroddeśenaiva vaiguṇyopaśamāt  na tu tathā kāmyaṃ karma  ato mahad vaiṣamyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 41"}
{"quote": "madhusūdanaḥ : etad-upapādanāya tam etam iti vākya-vihitānām ekārthatvam āha vyavasāyātmiketi  he kurunandaneha śreyo-mārge tam etam iti vākye vā vyavasāyātmikātma-tattva-niścayātmikā buddhir ekaiva caturṇām āśramāṇāṃ sādhyā vivakṣitā vedānuvacanena ity ādau tṛtīyā-vibhaktyā pratyekaṃ nirapekṣa-sādhanatva-bodhanāt  bhinnārthatve hi samuccayaḥ syāt  ekārthatve 'pi darśa-pūrṇamāsābhyām itivad dvandva-samāsena yad agnaye ca prajāpataye cetivac ca-śabdena na tathātra kiṃcit pramāṇam astīty arthaḥ  sāṅkhya-viṣayā yoga-viṣayā ca buddhir eka-phalatvād ekā vyavasāyātmikā sarva-viparīta-buddhīnāṃ bādhikā nirdoṣa-veda-vākya-samutthatvād itarās tv avyavasāyināṃ buddhayo bādhyā ity artha iti bhāṣya-kṛtaḥ  anye tu parameśvarārādhanenaiva saṃsāraṃ tariṣyāmīti niścayātmikaika-niṣṭhaiva buddhir iha karma-yoge bhavatīty artham āhuḥ  sarvathāpi tu jñāna-kāṇḍānusāreṇa svalpam apy asya dharmasya trāyate mahato bhayāt ity upapannam  karma-kāṇḍe punar bahu-śākhā aneka-bhedāḥ kāmānām aneka-bhedatvāt  anantāś ca karma-phala-guṇa-phalādi-prakāropaśākhā-bhedāt, buddhayo bhavanty avyavasāyināṃ tat-tat-phala-kāmānām  buddhīnām ānantya-prasiddhi-dyotanārtho hi-śabdaḥ  ataḥ kāmya-karmāpekṣayā mahad-vailakṣaṇya-śuddhy-artha-karmaṇām ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 41"}
{"quote": "tato 'nyatra naiva buddhir ekety āha bahv iti  bahavaḥ śākhā yāsāṃ tāḥ  tathā hi karma-yoge kāmānām ānantyād buddhayo 'nantāḥ  tathaiva jñāna-yoge prathamam antaḥkaraṇa-śuddhy-arthaṃ niṣkāma-karmaṇi buddhis tatas tasmin śuddhe sati karma-saṃnyāse buddhiḥ  tadā jñāne buddhiḥ  jñāna-vaiphalyābhāvārthaṃ bhaktau buddhiḥ jñānaṃ ca mayi saṃnyaset iti bhagavad-ukter jñāna-saṃnyāse ca bhaktau buddhir iti buddhayo 'nantāḥ  karma-jñāna-bhaktīnām avaśyānuṣṭheyatvāt tat-tac-chākhā apy anantāḥ", "category": "Epic, Mahabharata", "book": "Bhagavad Gita", "position": "Chapter 2, Verse 41"}
{"quote": "baladevaḥ : kāmya-karma-viṣayaka-buddhito niṣkāma-karma-viṣayaka-buddher vaiśiṣṭyam āha vyavasāyeti  he kurunandana iha vaidikeṣu sarveṣu karmasu vyavasāyātmikā bhagavad-arcana-rūpair niṣkāma-karmabhir viśuddha-citto viṣorṇādivat tad-antargatena jñānenātma-yāthātmyam aham anubhaviṣyāmīti niścaya-rūpā buddhir ekā ekav-viṣayatvāt  ekasmai tad-anubhavāya teṣāṃ vihitatvād iti yāvat  avyavasāyinām kāmya-karmānuṣṭhātṝṇāṃ tu buddhayo hy anantāḥ  paśv-anna-putra-svargādy-ananta-kāma-viṣayatvāt  tatrāpi bahu-śākhāḥ  eka-phalake 'pi darśa-paurṇamāsādāv āyuḥ suprajastādy-avāntarāneka-phalāśaṃsā-śravaṇāt  atra hi dehātiriktātma-jñāna-mātram apekṣate na tūktātma-yāthātmyaṃ tan niścaye kāmya-karmasu pravṛtter asambhavāt", "category": "Epic, Mahabharata", "book": "Bhagavad Gita", "position": "Chapter 2, Verse 41"}
{"quote": "yām imāṃ puṣpitāṃ vācaṃ pravadanty avipaścitaḥ  veda-vāda-ratāḥ pārtha nānyad astīti vādinaḥ", "category": "Epic, Mahabharata", "book": "Bhagavad Gita", "position": "Chapter 2, Verse 42"}
{"quote": "kāmātmānaḥ svarga-parā janma-karma-phala-pradām  kriyā-viśeṣa-bahulāṃ bhogaiśvarya-gatiṃ prati", "category": "Epic, Mahabharata", "book": "Bhagavad Gita", "position": "Chapter 2, Verse 43"}
{"quote": "bhogaiśvarya-prasaktānāṃ tayāpahṛta-cetasām  vyavasāyātmikā buddhiḥ samādhau na vidhīyate", "category": "Epic, Mahabharata", "book": "Bhagavad Gita", "position": "Chapter 2, Verse 44"}
{"quote": "śrīdharaḥ : nanu kāmino 'pi kaṣṭān kāmān vihāya vyavasāyātmikām eva buddhiṃ kim iti na kurvanti  tatrāha yām imām ity ādi  yām imāṃ puṣpitāṃ viṣa-latāvad āpāta-ramaṇīyāṃ prakṛṣṭāṃ paramārtha-phala-parām eva vadanti vācaṃ svargādi-phala-śrutim  teṣāṃ tayā vācā 'pahṛta-cetasāṃ vyavasāyātmikā buddhiḥ samādhau na vidhīyate iti tṛtīyenānvayaḥ  kim iti tathā vadanti  yato 'vipaścito mūḍhāḥ  tatra hetuḥ veda-vāda-ratā iti  vede ye vādā artha-vādāḥ  akṣayyaṃ ha vai cāturmāsya-yājinaḥ sukṛtaṃ bhavati  tathā, apāṃ somam amṛtā ambhūma ity ādyāḥ  teṣv eva ratāḥ prītāḥ  ataevātaḥparam anyad īśvara-tattvaṃ prāpyaṃ nāstīti-vadana-śīlāḥ", "category": "Epic, Mahabharata", "book": "Bhagavad Gita", "position": "Chapter 2, Verse 42"}
{"quote": "ataeva kāmātmāna iti  kāmātmānaḥ kāmākulita-cittāḥ  ataḥ svarga eva paraḥ puruṣārtho yeṣāṃ te  janma ca tatra karmāṇi ca tat-phalāni ca pradadātīti tathā  tāṃ bhogaiśvaryayor gatiṃ prāptiṃ prati sādhana-bhūtā ye kriyā-viśeṣās te bahulā yasyāṃ tāṃ pravadantīty anuṣaṅgaḥ", "category": "Epic, Mahabharata", "book": "Bhagavad Gita", "position": "Chapter 2, Verse 43"}
{"quote": "tataś ca bhogaiśvarya-prasaktānām ity ādi  bhogaiśvaryayoḥ prasaktānām abhiniviṣṭānāṃ tayā puṣpitayā vācāpahṛtam ākṛṣṭaṃ ceto yeṣām teṣām  samādhiś cittaikāgryam  parameśvarābhimukhatvam iti yāvat  tasmin niścayātmikā buddhis tu na vidhīyate  karma-kartari prayogaḥ  sā notpadyata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 44"}
{"quote": "tataś ca bhogaiśvaryayoḥ prasaktānām tayā puṣpitayā vācā apahṛtam ākṛṣṭaṃ ceto yeṣām te  tathā teṣām samādhiś cittaikāgryam parameśvaraikonmukhatvaṃ tasmin niścayātmikā buddhir na vidhīyate  karma-kartari prayogaḥ  sā notpadyata iti bhāvaḥ iti svāmi-vacanaiḥ", "category": "Epic, Mahabharata", "book": "Bhagavad Gita", "position": "Chapter 2, Verse 44"}
{"quote": "baladevaḥ : nanv eṣāṃ vyavasāyātmikā buddhir bhavet śrutes taulyād iti cec citta-doṣān na bhaved ity āha yām iti tribhiḥ  avipaścito 'lpa-jñāḥ yām imāṃ jyotiṣṭomena svarga-kāmo yajetety ādikāṃ vācaṃ pravadanti iyam eva prakṛṣṭā vedavāg iti kalpayanti  tayā vācāpahṛta-cetasāṃ teṣāṃ samādhau manasi vyavasāyātmikā buddhir na vidhīyate nābhyudeti ity anuṣaṅgaḥ  kīdṛśīṃ vācam ity āha puṣpitām iti  kusumita-viṣa-latāvad āpāta-manojñāṃ niṣphalām ity arthaḥ  evaṃ kutas te vadanti tatrāha vedeti  vedeṣu ye vādāḥ apāṃ somam amṛtā ambhūma, akṣayyaṃ ha vai cāturmāsya-yājinaḥ sukṛtaṃ bhavati ity ādayo 'rthavādās teṣv eva ratāḥ vedasya satya-bhāṣitvād evam evaitad iti pratītimantaḥ  ataeva nānyad iti karma-phalāt svargād anyat jīvāṃśi-paramārtha-jñānaṃ labhyaṃ mokṣa-lakṣaṇaṃ niratiśayaṃ nitya-sukhaṃ nāsti  tat-pratipādikānāṃ vedānta-vācāṃ karmāṅga-kartṛ-devatād ekatayā tac-cheṣatvād iti vadana-śīlā ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 42"}
{"quote": "citta-doṣam āha kāmātmānaḥ vaiṣayika-sukha-vāsanā-grasta-cittāḥ  evaṃ cet tādṛśaṃ mokṣaṃ kuto necchanti tatrāha svargeti  svarga eva sudhā devāṅganādy-upetatvena paraḥ śreṣṭho yeṣāṃ te  tādṛg-vāsanā-grastatvāt teṣāṃ nānyad bhāṣata ity arthaḥ  janma karmeti janma ca dehendriya-sambandha-laksaṇaṃ, tatra karma ca tat-tad-varṇāśrama-vihitaṃ, phalaṃ ca vināśi-paśv-anna-svargādi  tāni prakarṣeṇāvicchedena dadāti tāṃ bhogaiśvaryayor gatiṃ prāptiṃ prati ye kriyā-viśeṣā jyotiṣṭpmādayas te bahulāḥ pracurā yatra tāṃ vācaṃ vadantīti pūrveṇānvayaḥ  bhogaḥ sudhā-pāna-devāṅganādiḥ, aiśvaryaṃ ca devādi-svāmitvaṃ tayor gatim ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 43"}
{"quote": "baladevaḥ : bhogeti teṣāṃ pūrvoktayor bhogaiśvaryayoḥ prasaktānāṃ kṣayitva-doṣāsphūrtyā tayor abhiniviṣṭānāṃ tayā puṣpitayā vācāpahṛtam viluptaṃ ceto viveka-jñānaṃ yeṣām tādṛśānāṃ samādhāv iti yo 'yam  samyag ādhīyate 'sminn ātma-tattva-yāthātmyam iti nirukteḥ samādhir manas tasminn ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 44"}
{"quote": "traiguṇya-viṣayā vedā nistraiguṇyo bhavārjuna  nirdvandvo nitya-sattva-stho niryoga-kṣema ātmavān", "category": "Epic, Mahabharata", "book": "Bhagavad Gita", "position": "Chapter 2, Verse 45"}
{"quote": "śrīdharaḥ : nanu svargādikaṃ paramaṃ phalaṃ yadi na bhavati, tarhi kim iti vedas tat-sādhanatayā karmāṇi vidhīyante  tatrāha traiguṇya-viṣayā iti  triguṇātmakāḥ sakāmā ye 'dhikāriṇas tad-viṣayās teṣāṃ karma-phala-sambandha-pratipādakā vedāḥ  tvaṃ tu nistraiguṇyo niṣkāmo bhava  tatropāyam āha - nirdvandvaḥ  sukha-duḥkha-śītoṣṇādi-yugalāni dvandvāni  tad-rahito bhava  tāni sahasvety arthaḥ  katham iti  ata āha nitya-sattva-sthaḥ san  dhryam avalambyety arthaḥ  tathā niryoga-kṣemaḥ  aprāpta-svīkāro yogaḥ, prāpta-pālanaṃ kṣemaḥ  tad-rahitaḥ  ātmavān apramattaḥ  nahi dvandvākulasya yoga-kṣema-vyāpṛtasya ca pramādinas traiguṇyātikramaḥ sambhavatīti", "category": "Epic, Mahabharata", "book": "Bhagavad Gita", "position": "Chapter 2, Verse 45"}
{"quote": "nanu śītoṣṇādi-sahane 'pi kṣut-pipāsādi-pratīkārārthaṃ kiṃcid anupāttam upādeyam upāttaṃ ca rakṣaṇīyam iti tad-arthaṃ yatne kriyamāṇe kutaḥ sattva-sthatvam ity ata āha niryoga-kṣemaḥ  alabdha-lābho yogaḥ, labdha-parirakṣaṇaṃ kṣemas, tad-rahito bhava  citta-vikṣepa-kāri-parigraha-rahito bhavety arthaḥ  na caivaṃ cintā kartavyā katham evaṃ sati jīviṣyāmīti  yataḥ sarvāntaryāmī parameśvara eva tava yoga-kṣemādi nirvāhayiṣyatīty āha ātmavān  ātmā paramātmā dhyeyatvena yoga-kṣemādi-nirvāhakatvena ca vartate yasya sa ātmavān  sarva-kāmanā-parityāgena parameśvaram ārādhayato mama sa eva deha-yātrā-mātram apekṣitaṃ sampādayiṣyatīti niścitya niścinto bhavety arthaḥ  ātmavān apramatto bhaveti vā", "category": "Epic, Mahabharata", "book": "Bhagavad Gita", "position": "Chapter 2, Verse 45"}
{"quote": "śrī-svāmi-caraṇānāṃ vyākhyā ca - ca-kāro 'trāvadhāraṇārthaḥ  mām eva parameśvaram avyabhicāreṇa bhakti-yogena yaḥ sevate ity eṣā  nistraiguṇyo bhavārjuna nirdvandvo nityasattvastho niryogakṣema ātmavān", "category": "Epic, Mahabharata", "book": "Bhagavad Gita", "position": "Chapter 2, Verse 45"}
{"quote": "nanu kṣut-pipāse tathāpi vādhike iti cet tatrāha ātmavān iti  ātmā viśvambharaḥ paramātmā sa yasya dhyeyatayāsti tādṛśo bhavety arthaḥ  sa te deha-yātrāṃ sampādayed ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 45"}
{"quote": "yāvān artha udapāne sarvataḥ saṃplutodake  tāvān sarveṣu vedeṣu brāhmaṇasya vijānataḥ", "category": "Epic, Mahabharata", "book": "Bhagavad Gita", "position": "Chapter 2, Verse 46"}
{"quote": "śrīdharaḥ : nanu vedokta-nānā-phala-tyāgena niṣāmatayeśvarārādhana-viṣayā vyavasāyātmikā buddhiḥ kubuddhir evety āśaḍkyāha yāvān iti  udakaṃ pīyate yasmiṃs tad udapānaṃ vāpī-kūpa-taḍāg-ādi  tasmin svalpodaka ekatra kṛtsnārthasyāsambhavāt tatra tatra paribhramaṇena vibhāgaśo yāvān snāna-pānādir arthaḥ prayojanaṃ bhavati tāvān sarvo 'py arthaḥ sarvataḥ saṃplutodake mahā-hrade ekatraiva yathā bhavati  evaṃ yāvān sarveṣu vedeṣu tat-tat-karma-phala-rūpo 'rthas tāvān sarvo 'pi vijānato vyavasāyātmikā-buddhi-yuktasya brāhmaṇasya brahma-niṣṭhasya bhavaty eva  brahmānande kṣudānandānām antarbhāvāt  etasyaivānandasyānyāni bhūtāni mātrām upajīvanti iti śruteḥ  tasmād iyam eva subuddhir ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 46"}
{"quote": "tathā ca niṣkāma-karmabhiḥ śuddhāntaḥ-karaṇasya tavātma-jñānodaye para-brahmānanda-prāptiḥ syāt tathaiva ca sarvānanda-prāptau na kṣudrānanda-prāpti-nibandhana-vaiyagryāvakāśaḥ  ataḥ paramānanda-prāpakāya tattva-jñānāya niṣkāma-karmāṇi kurv ity abhiprāyaḥ  atra yathā tathā bhavatīti-pada-trayādhyāhāro yāvāṃs tāvān iti pada-dvayānuṣaṅgaś ca dārṣṭāntike draṣṭavyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 46"}
{"quote": "iti meghādy-amiśrasya saura-kiraṇasya tīvratvam iva bhaktiyogasya jñāna-karmādy-amiśratvaṃ tīvratvaṃ jñeyam  atra bahubhyo bahu-kāma-siddhir iti sarvathā bahu-buddhitvam eva  ekasmād bhagavata eva sarva-kāma-siddhir ity aṃśenaika-buddhitvād eka-buddhitvam eva viṣaya-sādguṇyāj jñeyam", "category": "Epic, Mahabharata", "book": "Bhagavad Gita", "position": "Chapter 2, Verse 46"}
{"quote": "baladevaḥ : mami sarvān vedān adhīyānasya bahu-kāla-vyayād bahu-vikṣepa-sambhavāc ca kathaṃ tad-buddher abhudayas tatrāha yāvān iti  sarvataḥ samplutodaketi  vistīrṇe udapāne jalāśaye snānādy-arthino yāvān snāna-pānādir arthaḥ prayojanaṃ tāvān eva sa tena tasmāt sampadyate  evaṃ sarveṣu sopaniṣatsu vedeṣu brāhmaṇasya vedādhyāyino vijānata ātma-yāthātmya-jñānaṃ labdhu-kāmasya yāvān taj-jñāna-siddhi-lakṣaṇo 'rthaḥ syāt tāvān eva tena tebhyaḥ sampādyate ity arthaḥ  tathā ca sva-śākhayaiva sopaniṣadācireṇaiva tat siddhau tad buddhir abhudiyād eveti  iha dārṣṭāntike 'pi yāvāṃs tāvān iti pada-dvayam anuṣañjanīyam", "category": "Epic, Mahabharata", "book": "Bhagavad Gita", "position": "Chapter 2, Verse 46"}
{"quote": "karmaṇy evādhikāras te mā phaleṣu kadācana  mā karma-phala-hetur bhūr mā te saṅgo 'stv akarmaṇi", "category": "Epic, Mahabharata", "book": "Bhagavad Gita", "position": "Chapter 2, Verse 47"}
{"quote": "śrīdharaḥ : tarhi sarvāṇi karma-phalāni parameśvarārādhanād eva bhaviṣyantīty abhisandhāya pravarteta  kiṃ karmaṇā ity āśaṅkya tad vārayann āha karmaṇy eveti  te tava tattva-jñānārthinaḥ karmaṇy evādhikāraḥ  tat-phaleṣu adhikāraḥ kāmo māstu  nanu karmaṇi kṛti tat-phalaṃ syād eva bhojane kṛte tṛptivat  ity āśaṅkyāha meti  mā karma-phala-hetur bhūḥ  karma-phalaṃ pravṛtti-hetur yasya sa tathābhūto mā bhūḥ  kāmyamānasyaiva svargāder niyojya-viśeṣaṇatvena phalatvād akāmitaṃ phalaṃ na syād iti bhāvaḥ  ataeva phalaṃ bandhakaṃ bhaviṣyatīti bhayād akarmaṇi karmākaraṇe 'pi tava saṅgo niṣṭhā māstu", "category": "Epic, Mahabharata", "book": "Bhagavad Gita", "position": "Chapter 2, Verse 47"}
{"quote": "nanu mayedaṃ bhoktavyam iti buddhy-abhāve 'pi karma sva-sāmārthyād eva phalaṃ janayiṣyatīti cen nety āha mā karma-phala-hetur bhūḥ  phala-kāmanayā hi karma kurvan phalasya heteur utpādako bhavati  tvaṃ tu niṣkāmaḥ san karma-phala-hetur mā bhūḥ  na hi niṣkāmena bhagavad-arpaṇa-buddhyā kṛtaṃ karma phalāya kalpata ity uktam  phalābhāve kiṃ karmaṇety ata āha - mā te saṅgo 'stv akarmaṇi  yadi phalaṃ neṣyate kiṃ karmaṇā duḥkha-rūpeṇety akaraṇe tava prītir mā bhūt", "category": "Epic, Mahabharata", "book": "Bhagavad Gita", "position": "Chapter 2, Verse 47"}
{"quote": "nanu karmaṇi kṛte phalam avaśyaṃ bhaviṣyaty eveti  tatrāha mā karma-phala-hetur bhūḥ phala-kāmanayā hi karma kurvan phalasya hetur utpādako bhavati  tvaṃ tu tādṛśo mā bhūr ity āśīr mayā dīyata ity arthaḥ  akarmaṇi sva-dharmākaraṇe vikarmaṇi pāpe vā saṅgas tava māstu, kintu dveṣa evāstv iti punar apy āśīr dīyata iti  atrāgrimādhyāye vyāmiśreṇaiva vākyena buddhiṃ mohayasīva me ity arjunokti-darśanād atrādhyāye pūrvottara-vākyānām avatārikābhir nātīva saṅgatir vidhitsiteti jñeyam  kintu tva-ājñāyāṃ sārathy-ādau yathāhaṃ tiṣṭhāmi, tathā tvam api mad-ājñāyāṃ tiṣṭheti kṛṣṇārjunayor mano 'nulāpo 'yam atra draṣṭavyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 47"}
{"quote": "nanu phalecchā-virahe 'pi tāni sva-phaair yojayeyur iti cet tatrāha mā karmeti  karma-phalānāṃ hetur utpādakas tvaṃ mābhūḥ kāmanayā kṛtāni tāni sva-phalair yojayanti kāmitānām eva phalānāṃ niyojya-viśeṣaṇatvena phalatvāmnātāt  ataeva bandhakāni phalāni āpatiṣyantīti bhayād akarmaṇi karmākaraṇe tava saṅgaḥ prītir māstu kintu vidveṣa evāstv ity arthaḥ  niṣkāmatayānuṣṭhitāni karmāṇi yaṣṭidhānyavad antar eva jñāna-niṣṭhāṃ niṣpādayiṣyanti  śamādīni tu tat-pṛṣṭha-lagnāny eva syur iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 47"}
{"quote": "yogasthaḥ kuru karmāṇi saṅgaṃ tyaktvā dhanaṃjaya  siddhy-asiddhyoḥ samo bhūtvā samatvaṃ yoga ucyate", "category": "Epic, Mahabharata", "book": "Bhagavad Gita", "position": "Chapter 2, Verse 48"}
{"quote": "śrīdharaḥ : kiṃ tarhi ? yoga-stha iti  yogaḥ parameśvaraikaparatā  tatra sthitaḥ karmāṇi kuru  tathā saṅgaṃ kartṛtvābhiniveśaṃ tyaktvā kevalam īśvarāśrayeṇaiva kuru  tat-phalasya jñānasyāpi siddhy-asiddhyoḥ samo bhūtvā kevalam īśvarāśrayeṇaiva kuru  yata evaṃbhūtaṃ samatvam eva yoga ucyate sadbhiḥ citta-samādhāna-rūpatvāt", "category": "Epic, Mahabharata", "book": "Bhagavad Gita", "position": "Chapter 2, Verse 48"}
{"quote": "nanu yoga-śabdena prāk-karmoktam  atra tu yoga-sthaḥ karmāṇi kurv ity ucyate  ataḥ katham etad boddhyṃ śakyam ity ata āha samatvaṃ yoga ucyate  yad etat siddhy-asiddhyoḥ samatvam idam eva yoga-stha ity atra yoga-śabdenocyate na tu karmeti na ko 'pi virodha ity arthaḥ  atra pūrvārdhasyottarārdhena vyākhyānaṃ kriyata ity apaunaruktyam iti bhāṣyakārīyaḥ panthāḥ  sukha-duḥkhe same kṛtvā ity atra jayājaya-sāmyena yuddha-mātra-kartavyatā prakṛtatvād uktā  iha tu dṛṣṭādṛṣṭa-sarva-phala-parityāgena sarva-karma-kartavyateti viśeṣaḥ", "category": "Epic, Mahabharata", "book": "Bhagavad Gita", "position": "Chapter 2, Verse 48"}
{"quote": "viśvanāthaḥ : niṣkāma-karmaṇaḥ prakāraṃ śikṣayati yoga-stha iti  tena jayājayayos tulya-buddhiḥ san saṅgrāmam eva sva-dharmaṃ kurv iti bhāvaḥ  ayaṃ niṣkāma-karma-yoga eva jñāna-yogatvena pariṇamatīti  jñāna-yogo 'py evaṃ pūrvottara-granthārtha-tātparyato jñeyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 48"}
{"quote": "baladevaḥ : pūrvoktaṃ viśadayati yoga-stha iti  tvaṃ saṅgaṃ phalābhilāṣaṃ kartṛtvābhiniveśaṃ ca tyaktvā yogasthaḥ san karmāṇi kuru yuddhādīni  ādyena māyā-nimajjanam eva  dvitīyena tu svātantrya-lakṣaṇa-pareśa-dharma-cauryam  tena tan-māyā-vyākopaḥ  atas tayoḥ parityāga iti bhāvaḥ  yogastha-padaṃ vivṛṇoti -- siddhy-asiddhyor iti  tad-anuṣaṅga-phalānāṃ jayādīnāṃ siddhāv asiddhau ca samo bhūtvā rāga-dveṣa-rahitaḥ san kuru  idam eva samatvaṃ mayā yoga-stha ity atra yoga-śabdenoktaṃ citta-samādhi-rūpatvāt", "category": "Epic, Mahabharata", "book": "Bhagavad Gita", "position": "Chapter 2, Verse 48"}
{"quote": "dūreṇa hy avaraṃ karma buddhi-yogād dhanaṃjaya  buddhau śaraṇam anviccha kṛpaṇāḥ phala-hetavaḥ", "category": "Epic, Mahabharata", "book": "Bhagavad Gita", "position": "Chapter 2, Verse 49"}
{"quote": "śrīdharaḥ : kāmyaṃ tu karmātinikṛṣṭam ity āha dūreṇeti  buddhyā vyavasāyātmikayā kṛtaḥ karma-yogo buddhi-yogo buddhi-sādhana-bhūto vā, tasmāt sakāśād anyat sādhana-bhūtaṃ kāmyaṃ karma dūreṇa avaraṃ atyantam apakṛṣṭaṃ hi  yasmād evaṃ tasmād buddhau jñāne śaraṇam āśrayaṃ karma-yogam anviccha anutiṣṭha  yad vā buddhau śaraṇaṃ trātāram īśvaram āśrayety arthaḥ  phalahetur astu sakāmā narāḥ kṛpaṇā dīnāḥ yo vā etad akṣaram gārgy aviditvā asmāl lokāt praiti sa kṛpaṇa [bau 3.8.10] iti śruteḥ", "category": "Epic, Mahabharata", "book": "Bhagavad Gita", "position": "Chapter 2, Verse 49"}
{"quote": "madhusūdanaḥ : nanu kiṃ karmānuṣṭhānam eva puruṣārtho yena niṣphalam eva sadā kartavyam ity ucyate prayojanam anuddiśya na mando 'pi pravartate iti nyāyāt  tad varaṃ phala-kāmanayaiva karmānuṣṭhānam iti cen nety āha dūreṇeti  buddhi-yogād ātma-buddhi-sādhana-bhūtān niṣkāma-karma-yogād dūreṇātiviprakarṣeṇāvaram adhamaṃ karma phalābhisandhinā kriyamāṇaṃ janma-maraṇa-hetu-bhūtam  athavā paramātma-buddhi-yogād dūreṇāvaraṃ sarvam api karma yasmād, he dhanañjaya, tasmād buddhau paramātma-buddhau sarvānartha-nivartikāyāṃ śaraṇaṃ pratibandhaka-pāpa-kṣayeṇa rakṣakaṃ niṣkāma-karma-yogam anviccha kartum iccha  ye tu phala-hetavaḥ phala-kāmā avaraṃ karma kurvanti te kṛpaṇāḥ sarvadā janma-maraṇādi-ghaṭī-yantra-bhramaṇena para-vaśā atyanta-dīnā ity arthaḥ  yo vā etad akṣaram gārgy aviditvā asmāl lokāt praiti sa kṛpaṇa [bau 3.8.10] iti śruteḥ  tathā ca tvam api kṛpaṇo mā bhūḥ kintu sarvānartha-nivartakātma-jñānotpādakaṃ niṣkāma-karma-yogam evānutiṣṭhety abhiprāyaḥ  yathā hi kṛpaṇā janā atiduḥkhena dhanam arjayanto yat kiṃcid dṛṣṭa-sukha-mātra-lobhena dānādi-janitaṃ mahat sukham anubhavituṃ na śaknuvantīty ātmānam eva vañcayanti tathā mahatā duḥkhena karmāṇi kurvāṇāḥ kṣudra-phala-mātra-lobhena paramānandā-nubhavena vañcitā ity aho daurbhāgyaṃ mauḍhyaṃ ca teṣām iti kṛpaṇa-padena dhvanitam", "category": "Epic, Mahabharata", "book": "Bhagavad Gita", "position": "Chapter 2, Verse 49"}
{"quote": "viśvanāthaḥ : sakāma-karma nindati dūreṇeti  avaram atinikṛṣṭaṃ kāmyaṃ karma  buddhi-yogāt parameśvarārpita-niṣāma-karma-yogāt  buddhau niṣkāma-karmaṇy eva buddhi-yogo niṣkāma-karma-yogaḥ", "category": "Epic, Mahabharata", "book": "Bhagavad Gita", "position": "Chapter 2, Verse 49"}
{"quote": "baladevaḥ : atha kāmya-karmaṇo nikṛṣṭatvam āha dūreṇeti  buddhi-yogād avaraṃ karma dūreṇa, he dhanañjaya, ātma-yāthātmya-buddhi-sādhana-bhūtān niṣkāma-karma-yogāt dūreṇātiviprakarṣeṇāvaram atyapakṛṣṭaṃ janma-maraṇādy-anartha-nimittaṃ kāmyaṃ karmety arthaḥ  hi yasmād evam atas tvaṃ buddhau tad-yāthātmya-jñāne śaraṇam āśrayaṃ niṣkāma-karma-yogam anviccha kuru  ye tu phala-hetavaḥ phala-kāmā avara-karma-kāriṇas te kṛpaṇās tat-phala-janma-karmādi-pravāha-paravaśā dīnā ity arthaḥ  tathā ca tvaṃ kṛpaṇo mābhūr iti iha kṛpaṇāḥ khalu kaṣṭopārjita-vittādṛṣṭa-sukha-lava-lubdhā vittāni dātum asamarthā mahatā dāna-sukhena vañcitās tathā kaṣṭānuṣṭhita-karmāṇas tuccha-tat-phala-lubdhā mahatātma-sukhena vañcitā bhavantīti vyajyate", "category": "Epic, Mahabharata", "book": "Bhagavad Gita", "position": "Chapter 2, Verse 49"}
{"quote": "buddhi-yukto jahātīha ubhe sukṛta-duṣkṛte  tasmād yogāya yujyasva yogaḥ karmasu kauśalam", "category": "Epic, Mahabharata", "book": "Bhagavad Gita", "position": "Chapter 2, Verse 50"}
{"quote": "śrīdharaḥ : buddhi-yoga-yuktas tu śreṣṭha ity āha buddhi-yukta iti  sukṛtaṃ svargādi-prāpakaṃ duṣkṛtaṃ nirayādi-prāpakam  te ubhe ihaiva janmani parameśvara-prasādena tyajati  tasmād yogāya tad-arthāya karma-yogāya yujyasva ghaṭasva  yogo hi karmasu kauśalam  sva-dharmākhyeṣu karmasu vartamānasya yā siddhy-asiddhyoḥ samatva-buddhir īśvarārpita-cetastayā tat kauśalaṃ kuśala-bhāvaḥ  tad dhi kauśalaṃ yad bandha-svabhāvāny api karmāṇi samatva-buddhyā svabhāvān nivartante  tasmāt samatva-buddhi-yukto bhava tvam", "category": "Epic, Mahabharata", "book": "Bhagavad Gita", "position": "Chapter 2, Verse 50"}
{"quote": "samatva-buddhi-yuktaḥ karma-yogaḥ karmātmāpi san duṣṭa-karma-kṣayaṃ karotīti mahā-kuśalaḥ  tvaṃ tu na kuśalo yataś cetano 'pi san sajātīya-duṣṭa-kṣayaṃ na karoṣīti vyatireko 'tra dhvanitaḥ  athavā iha samatva-buddhi-yukte karmaṇi kṛte sati sattva-śuddhi-dvāreṇa buddhi-yuktaḥ paramātma-sākṣātkāravān sañjahāty ubhe sukṛta-duṣkṛte  tasmāt samatva-buddhi-yuktāya karma-yogāya yujyasva  yasmāt karmasu madhye samatva-buddhi-yuktaḥ karma-yogaḥ kauśalaṃ kuśalo duṣṭa-karma-nivāraṇa-catura ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 50"}
{"quote": "viśvanāthaḥ : yogāyokta-lakṣaṇāya yujyasva ghaṭasva  yataḥ karmasu sakāma-niṣkāmeṣu madhye yoga evodāsīnatvena karma-karaṇam eva  kauśalaṃ naipuṇyam ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 50"}
{"quote": "baladevaḥ : uktasya buddhi-yogasya prabhāvam āha buddhīti  iha karmasu yo buddhi-yuktaḥ pradhāna-phala-tyāga-viṣayānuṣaṅga-phala-siddhy-asiddhi-samatva-viṣayayā ca buddhyā yuktas tāni karoti, sa ubhe anādi-kāla-sañcite jñāna-pratibandhake sukṛta-duṣkṛte jahāti vināśayatīty arthaḥ  tasmād uktāya buddhi-yogāya yujyasva ghaṭasva  yasmāt karma-yogas tādṛśa-buddhi-sambandhaḥ  kauśalam cāturyaṃ bandhakānām eva buddhi-samparkād viśodhita-viṣa-pārada-nyāyena mocakatvena pariṇāmāt", "category": "Epic, Mahabharata", "book": "Bhagavad Gita", "position": "Chapter 2, Verse 50"}
{"quote": "karmajaṃ buddhi-yuktā hi phalaṃ tyaktvā manīṣiṇaḥ  janma-bandha-vinirmuktāḥ padaṃ gacchanty anāmayam", "category": "Epic, Mahabharata", "book": "Bhagavad Gita", "position": "Chapter 2, Verse 51"}
{"quote": "śrīdharaḥ : karmaṇāṃ mokṣa-sādhanatva-prakāram āha karma-jam iti  karmajaṃ phalaṃ tyaktvā kevalam īśvarārādhanārthaṃ karma kurvāṇo manīṣiṇo jñānino bhūtvā janma-rūpeṇa bandhena vinirmuktāḥ santo 'nāmayaṃ sarvopadrava-rahitaṃ viṣṇoḥ padaṃ mokṣākhyaṃ gacchanti", "category": "Epic, Mahabharata", "book": "Bhagavad Gita", "position": "Chapter 2, Verse 51"}
{"quote": "yasmād evaṃ phala-kāmanāṃ tyaktvā samatva-buddhyā karmāṇy anutiṣṭhantas taiḥ kṛtāntaḥkaraṇa-śuddhayas tat tvam asy ādi-pramāṇotpannātma-tattva-jñāna-tat-kāryāḥ santaḥ sakalānartha-nivṛtti-paramānanda-prāpti-rūpaṃ mokṣākhyaṃ viṣṇoḥ paramaṃ padaṃ gacchanti tasmāt tvam api yac chreyaḥ syān niścitaṃ brūhi tan me [gītā 2.7] ity ukteḥ śreyo jijñāsur evaṃvidhaṃ karma-yogam anutiṣṭheti bhagavato 'bhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 51"}
{"quote": "baladevaḥ : karmajam iti  buddhi-yuktās tādṛśa-buddhimantaḥ karmajaṃ phalaṃ tyaktvā karmāṇy anutiṣṭhanto manīṣiṇaḥ karmāntargatātma-yāthātmya-prajñāvanto bhūtvā janma-bandhena vinirmuktāḥ santo 'nāmayaṃ kleśa-śūnyaṃ padaṃ vaikuṇṭhaṃ gacchantīti  tasmāt tvam api śreyo jijñāsur evaṃ vidhāni karmāṇi kurv iti bhāvaḥ  svātma-jñānasya paramātma-jñāna-hetutvāt tasyāpi tat-pada-gati-hetutvaṃ yuktam", "category": "Epic, Mahabharata", "book": "Bhagavad Gita", "position": "Chapter 2, Verse 51"}
{"quote": "yadā te mohakalilaṃ buddhir vyatitariṣyati  tadā gantāsi nirvedaṃ śrotavyasya śrutasya ca", "category": "Epic, Mahabharata", "book": "Bhagavad Gita", "position": "Chapter 2, Verse 52"}
{"quote": "śrīdharaḥ : kadāhaṃ tat padaṃ prāpsyāmi ity apekṣāyām āha yadeti dvābhyām  moho dehādiṣu ātma-buddhiḥ  tad eva kalilaṃ gahanam  kalilaṃ gahanaṃ vidur ity abhidhāna-koṣa-smṛteḥ  tataś cāyam arthaḥ  evaṃ parameśvarārādhane kriyamāṇe yadā tat-prasādena tava buddhir dehābhimāna-lakṣaṇaṃ moha-mayaṃ gahanaṃ durgaṃ viśeṣeṇātitariṣyati tadā śrotavyasya śrutasya cārthasya nirvedaṃ vairāgyaṃ gantāsi prāpsyasi  tayor anupādeyatvena jijñāsām na kariṣyasīty arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 52"}
{"quote": "madhusūdanaḥ : evaṃ karmāṇy anutiṣṭhataḥ kadā me sattva-śuddhiḥ syād ity ata āha yadeti  na hy etāvatā kālena sattva-śuddhir bhavatīti kāla-niyamo 'sti  kintu yadā yasmin kāle te tava buddhir antaḥkaraṇaṃ moha-kalilaṃ vyatitariṣyati avivekātmakaṃ kāluṣam aham idaṃ mamedaṃ ity ādy-ajñāna-vilasitam atigahanam vyatikramiṣyati rajas-tamo-malam apahāya śuddha-bhāvam āpatsyata iti yāvat  tadā tasmin kāle śrotavyasya śrutasya ca karma-phalasya nirvedaṃ vaitṛṣṇyaṃ gantāsi prāptāsi  parīkṣya lokān karma-citān brāhmaṇo nirvedam āyāt [muṇḍu 1.2.12] iti śruteḥ  nirvedena phalenāntaḥkaraṇa-śuddhiṃ jñāsyasīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 52"}
{"quote": "viśvanāthaḥ : evaṃ parameśvarārpita-niṣkāma-karmābhyāsāt tava yogo bhaviṣyatīty āha yadeti  tava buddhir antaḥkaraṇaṃ moha-kalilaṃ moha-rūpaṃ gahanaṃ viśeṣato 'tiśayena tariṣyati, tadā śrotavyasya śrotavyeṣv artheṣu śrutasya śruteṣv apy artheṣu nirvedaṃ prāpsyasi asambhāvanā-viparīta-bhāvanayor naṣṭatvāt kiṃ me śāstropadeśa-vākya-śravaṇena  sāmprataṃ me sādhaneṣv eva pratikṣaṇam abhyāsaḥ sarvathocita iti maṃsyasa iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 52"}
{"quote": "baladevaḥ : nanu niṣkāmāṇi karmāṇi kurvato me kadātma-viṣayā manīṣābhyudiyād iti cet tatrāha yadeti  yadā te buddhir antaḥkaraṇaṃ moha-kalilaṃ tuccha-phalābhilāṣa-hetum ajñāna-gahanaṃ vyatitariṣyati parityakṣyatīty arthaḥ, tadā pūrvaṃ śrutasyānantaraṃ śrotavyasya ca tasya tuccha-phalasya sambandhinaṃ nirvedaṃ gantāsi gamiṣyasi  parīkṣya lokān karma-citān brāhmaṇo nirvedaṃ āyāt iti śravaṇāt  nirvedena phalena tad-viṣayāṃ tāṃ pariceṣyati iti nāsty atra kāla-niyama ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 52"}
{"quote": "śruti-vipratipannā te yadā sthāsyati niścalā  samādhāv acalā buddhis tadā yogam avāpsyasyi", "category": "Epic, Mahabharata", "book": "Bhagavad Gita", "position": "Chapter 2, Verse 53"}
{"quote": "śrīdharaḥ : tataś ca śrutīti  śrutibhir nānā-laukika-vaidikārtha-śravaṇair vipratipannā  itaḥ pūrvaṃ vikṣiptā satī tava buddhir yadā samādhau sthāsyati  samādhīyate cittam asminn iti samādhiḥ parameśvaraḥ  tasmin niścalā viṣayair antarair anākṛṣṭā  ataevācalā  abhyāsa-pāṭavena tatraiva sthirā ca satī yogaṃ yoga-phalaṃ tattva-jñānam avāpsyasi", "category": "Epic, Mahabharata", "book": "Bhagavad Gita", "position": "Chapter 2, Verse 53"}
{"quote": "madhusūdanaḥ : antaḥkaraṇa-śuddhyaivaṃ jāta-nirvedasya kadā jñāna-prāptir ity apekṣāyām āha śrutīti  te tava buddhiḥ śrutibhir nānā-vidha-phala-śravaṇair avicārita-tātparyair vipratipannā 'neka-vidha-saṃśaya-viparyāsavattvena vikṣiptā prāk  yadā yasmin kāle śuddhija-viveka-janitena doṣa-darśanena taṃ vikṣepaṃ parityajya samādhau parmātmani niścalā jāgrat-svapna-darśana-lakṣaṇa-vikṣepa-rahitācalā suṣupti-mūrcchā-stabdhībhāvādi-rūpa-laya-lakṣaṇa-calana-rahitā satī sthāsyati laya-vikṣepa-lakṣaṇau doṣau parityajya samāhitā bhaviṣyatīti yāvat  athavā niścalāsambhāvanā-viparīta-bhāvanā-rahitācalā dīrgha-kālādara-nairantarya-satkāra-sevanair vijātīya-pratyayādūṣitā satī nirvāta-pradīpavad ātmani sthāsyatīti yojanā  tadā tasmin kāle yogaṃ jīva-paramātmaikya-lakṣaṇaṃ tat-tvam-asīty ādi-vākya-janyam akhaṇḍa-sākṣātkāraṃ sarva-yoga-phalam avāpsyasi  tadā punaḥ sādhyāntarābhāvāt kṛta-kṛtyaḥ sthita-prajño bhaviṣyasīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 53"}
{"quote": "viśvanāthaḥ : tataś ca śrutiṣu nānā-laukika-vaidikārtha-śravaṇeṣu vipratipannā asammatā viraketit yāvat  tatra hetuḥ niścalā teṣu teṣv artheṣu calituṃ vimukhībhūtety arthaḥ  kintu samādhau ṣaṣṭhe 'dhyāye vakṣyamāṇa-lakṣaṇe 'calā sthairyavatī  tadā yogam aparokṣānubhava-prāptyā, jīvan-mukta ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 53"}
{"quote": "baladevaḥ : nanu karma-phala-nirviṇṇatayā karmānuṣṭhānena labdha-hṛd-viśuddher abhyuditātma-jñānasya me kadātma-sākṣāt-kṛtir iti cet tatrāha śrutīti  śrutyā karmaṇāṃ jñāna-garbhatāṃ prabodhayantyā tam etam ity ādikayā vipratipannā viśeṣeṇa saṃsiddhā te buddhir acalā asambhāvanā-viparīta-bhāvanābhyāṃ virahitā yadā samādhau manasi nirvāta-dīpa-śikheva niścalā sthāsyati tadā yogam ātmānubhava-lakṣaṇam avāpsyasi  ayam arthaḥ phalābhilāṣa-śūnyatayānuṣṭhitāni karmāṇi sthita-prajñatā-rūpāṃ jñāna-niṣṭhāṃ sādhayanti  jñāna-niṣṭhā-rūpā sthita-prajñatā tv ātmānubhavam iti", "category": "Epic, Mahabharata", "book": "Bhagavad Gita", "position": "Chapter 2, Verse 53"}
{"quote": "arjuna uvāca sthita-prajñasya kā bhāṣā samādhi-sthasya keśava  sthita-dhīḥ kiṃ prabhāṣeta kim āsīta vrajeta kim", "category": "Epic, Mahabharata", "book": "Bhagavad Gita", "position": "Chapter 2, Verse 54"}
{"quote": "śrīdharaḥ : pūrva-ślokoktasyātma-tattva-jñasya lakṣaṇaṃ jijñāsur arjuna uvāca - sthita-prajñasyeti  svābhāvike samādhau sthitasya, ataeva sthitā niścalā prajñā buddhir yasya tasya bhāṣā kā ? bhāṣyate 'nayā iti bhāṣā lakṣaṇam iti yāvat  sa kena lakṣaṇena sthita-prajña ucyate ity arthaḥ  tathā sthita-dhīḥ kiṃ kathaṃ bhāṣaṇam āsanaṃ vrajanaṃ ca kuryād ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 54"}
{"quote": "tad evaṃ catvāraḥ praśnāḥ samādhi-sthe sthita-prajña ekaḥ  vyutthite sthita-prajñe traya iti  keśaveti sambodhayan sarvāntaryāmitayā tvam evaitādṛśaṃ rahasyaṃ vaktuṃ samartho 'sīti sūcayati", "category": "Epic, Mahabharata", "book": "Bhagavad Gita", "position": "Chapter 2, Verse 54"}
{"quote": "viśvanāthaḥ : samādhāv acalā buddhir iti śrutvā tattvato yogino lakṣaṇaṃ pṛcchati sthita-prajñasyeti  sthitā sthirācalā prajña buddhir yasyeti  kā bhāṣā ? bhāṣyate 'nayeti bhāṣā lakṣaṇaṃ kiṃ lakṣaṇam ity arthaḥ  kīdṛśasya samādhi-sthasyeti samādhau sthāsyatīti  asyārthaḥ - evaṃ ca sthita-prajña iti  samādhi-stha iti jīvan-muktasya saṃjñā-dvayam  kiṃ prabhāṣeteti sukha-duḥkhayor mānāpamānayoḥ stuti-nindayoḥ sneha-dveṣayor vā samupasthitayoḥ kiṃ prabhāṣeta ? spaṣṭaṃ svagataṃ vā kiṃ vaded ity arthaḥ  kim āsīta ? tad indriyāṇāṃ bāhya-viṣayeṣu calanābhāvaḥ kīdṛśaḥ ? vrajeta kim ? teṣu calanaṃ vā kīdṛśam iti", "category": "Epic, Mahabharata", "book": "Bhagavad Gita", "position": "Chapter 2, Verse 54"}
{"quote": "baladevaḥ : evam ukto 'rjunaḥ pūrva-padyoktasya sthita-prajñasya lakṣaṇaṃ jñātuṃ pṛcchati sthiteti  sthita-prajñe 'tra catvāraḥ praśnāḥ - samādhisthe ekaḥ, vyutthite tu trayaḥ  tathā hi - sthitā sthirā prajña dhīr yasya tasya samādhi-sthasya kā bhāṣā kiṃ lakṣaṇam ? bhāṣyate 'nayeti vyutpatteḥ  kena lakṣaṇena sthita-prajño 'bhidhīyata ity arthaḥ  tathā vyutthitaḥ sthita-prajñaḥ kathaṃ bhāṣaṇādīni kuryāt ? tadīyāni tāni pṛthag-jana-vilakṣaṇāni kīdṛśānīty arthaḥ  tatra kiṃ prabhāṣeta ? svayoḥ stuti-nindayoḥ sneha-dveṣayoś ca prāptayor mukhataḥ svagataṃ vā kiṃ brūyāt ? kim āsīta bāhya-viṣayeṣu katham indriyāṇāṃ nigrahaṃ kuryāt ? vrajeta kim ? kiṃ tan-nigrāhābhāve ca kathaṃ viṣayānavāpnuyād ity arthaḥ  triṣu sambhāvanāyām", "category": "Epic, Mahabharata", "book": "Bhagavad Gita", "position": "Chapter 2, Verse 54"}
{"quote": "śrī-bhagavān uvāca prajahāti yadā kāmān sarvān pārtha mano-gatān  ātmany evātmanā tuṣṭaḥ sthita-prajñas tadocyate", "category": "Epic, Mahabharata", "book": "Bhagavad Gita", "position": "Chapter 2, Verse 55"}
{"quote": "śrīdharaḥ : atra ca yāni sādhakasya jñāna-sādhanāni tāny eva svābhāvikāni siddhasya lakṣaṇāni  ataḥ siddhasya lakṣaṇāni kathayann evāntaraṅgāni jñāna-sādhanāny āha yāvad adhyāya-samāpti  tatra prathama-praśnasyottaram āha prajahātīti dvābhyām  manasi sthitān kāmān yadā prakarṣeṇa jahāti  tyāge hetum āha ātmanīti  ātmany eva svasminn eva paramānanda-rūpe ātmanā svayam eva tuṣṭa ity ātmārāmaḥ san yadā kṣudra-viṣayābhilāṣāṃs tyajati tadā tena lakṣaṇena muniḥ sthita-prajña ucyate", "category": "Epic, Mahabharata", "book": "Bhagavad Gita", "position": "Chapter 2, Verse 55"}
{"quote": "yadā sarve pramucyante kāmā ye 'sya hṛdi śritāḥ  atha martyo 'mṛto bhavaty atra brahma samaśnute  [kaṭhu 2.3.14] iti  tathā ca samādhi-sthaḥ sthita-prajña evaṃvidhair lakṣaṇa-vācibhiḥ śabdair bhāṣyata iti prathama-praśnasyottaram  viśvanāthaḥ : catūrṇāṃ praśnānāṃ krameṇottaram āha prajahātīti yāvad adhyāya-samāptiḥ  sarvān iti kasminn apy arthe yasya kiṃcin mātro 'pi nābhilāṣa ity arthaḥ  mano-gatān iti kāmānām ātma-dharmatvena parityāge yogyatā darśitā  yadi te hy ātma-dharmāḥ syus tadā tāṃs tyaktum aśakyeran vahner auṣṇyavad iti bhāvaḥ  tatra hetuḥ - ātmani pratyāhṛte manasi prāpto ya ātmānanda-rūpas tena tuṣṭaḥ  tathā ca śrutiḥ -", "category": "Epic, Mahabharata", "book": "Bhagavad Gita", "position": "Chapter 2, Verse 55"}
{"quote": "yadā sarve pramucyante kāmā ye 'sya hṛdi śritāḥ  atha martyo 'mṛto bhavaty atra brahma samaśnute  [kaṭhu 2.3.14] iti", "category": "Epic, Mahabharata", "book": "Bhagavad Gita", "position": "Chapter 2, Verse 55"}
{"quote": "ātmā puṃsi svabhāve 'pi prayanta-manasor api  dhṛtāv api manīṣāyāṃ śarīra-brahmaṇor api  iti medinī-kāraḥ  brahma cātra jīveśvarānyatarad-grāhyam  bhg 2.56", "category": "Epic, Mahabharata", "book": "Bhagavad Gita", "position": "Chapter 2, Verse 55"}
{"quote": "duḥkheṣv anudvigna-manāḥ sukheṣu vigata-spṛhaḥ  vīta-rāga-bhaya-krodhaḥ sthita-dhīr munir ucyate", "category": "Epic, Mahabharata", "book": "Bhagavad Gita", "position": "Chapter 2, Verse 56"}
{"quote": "śrīdharaḥ : kiṃ ca duḥkheṣv iti  duḥkheṣu prāpteṣv api anudvignam akṣubhitaṃ mano yasya saḥ  sukheṣu vigatā spṛhā yasya saḥ  tatra hetuḥ - vītā apagatā rāga-bhaya-krodhā yasmāt  tatra rāgaḥ prītiḥ  sa muniḥ sthita-dhīr ucyate", "category": "Epic, Mahabharata", "book": "Bhagavad Gita", "position": "Chapter 2, Verse 56"}
{"quote": "tathā vīta-rāga-bhaya-krodhaḥ  rāgaḥ śobhanādhyāsa-nibandhano viṣayeṣu rañjanātmakaś citta-vṛtti-viśeṣo 'tyantābhiniveśa-rūpaḥ  rāga-viṣayasya nāśake samupasthite tan-nivāraṇāsāmarthyam ātmano manyamānasya dainyātmakaś citta-vṛtti-viśeṣo bhayam  evaṃ rāga-viṣaya-vināśake samupasthite tan-nivāraṇa-sāmarthyam ātmano manyamānasyābhijvalanātmakaś citta-vṛtti-viśeṣaḥ krodhaḥ  te sarve viparyaya-rūpatvād vigatā yasmāt sa tathā  etādṛśo munir manana-śīlaḥ saṃnyāsī sthita-prajña ucyate  evaṃ-lakṣaṇaḥ sthita-dhīḥ svānubhava-prakaṭanena śiṣya-śikṣārtham anudvega-nispṛhatvādi-vācaḥ prabhāṣeta ity anvaya uktaḥ  evaṃ cānyo 'pi mumukṣur duḥkhe nodvijet sukhe na prahṛṣyet, rāga-bhaya-krodha-rahitaś ca bhaved ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 56"}
{"quote": "viśvanāthaḥ : kiṃ prabhāṣetety asya uttaram āha duḥkheṣu kṣut-pipāsa-jvara-śiro-rogādiṣv ādhyātmikeṣu sarpa-vyāghrādy-utthiteṣv anudvigna-manāḥ prārabdhaṃ duḥkham idaṃ mayāvaśyaṃ bhoktavyam iti svagataṃ kenacit pṛṣṭaḥ san spaṣṭaṃ ca bruvan  na duḥkheṣūdvijata ity arthaḥ  tasya tādṛśa-mukha-vikriyābhāva evānudvega-liṅgaṃ sudhiyā gamyam  kṛtrimānudvega-liṅgavāṃs tu kapaṭī  sudhiyā paricito bhraṣṭa evocyata iti bhāvaḥ  evaṃ sukheṣv apy upasthiteṣu vigata-spṛha iti prārabdham idam avaśya-bhogyam iti svagataṃ spaṣṭaṃ ca bruvāṇasya tasya sukha-spṛhā-rāhitya-liṅgaṃ sudhiyā gamyam eveti bhāvaḥ  tat-tal-liṅgam eva spaṣṭīkṛtya darśayati vīto vigato rāgo 'nurāgaḥ sukheṣu bandhu-janeṣu yasya saḥ  yathaivādi-bharatasya devyāḥ pārśvaṃ prāpitasya svaccheda-cikīrṣor vṛṣala-rājān na bhayam  nāpi tatra krodho 'bhūd iti", "category": "Epic, Mahabharata", "book": "Bhagavad Gita", "position": "Chapter 2, Verse 56"}
{"quote": "baladevaḥ : atha vyutthitaḥ sthita-prajñaḥ kiṃ bhāṣetety asyottaram āha duḥkheṣv iti dvyābhyām  trividheṣv adhyātmikādiṣu duḥkheṣu samutthiteṣu satsv anudvigna-manāḥ prārabdha-phalāny amūni mayāvaśyaṃ bhoktavyānīti kenacit pṛṣṭaḥ svagataṃ vā bruvan tebhyo nodvijata ity arthaḥ  sukheṣu cottamāhāra-satkārādinā samupasthiteṣu vigata-spṛhas tṛṣṇā-śūnyaḥ prārabdhākṛṣṭāny amūni mayāvaśya-bhoktavyānīti kenacit pṛṣṭaṃ svagataṃ vā bruvan tair upasthitaḥ prahṛṣṭa-mukho na bhavatīty arthaḥ  vīteti - vīta-rāgaḥ kamanīyeṣu prīti-śūnyaḥ  vīta-bhayaḥ viṣayāpahartṛṣu prāpteṣu durlabhasya mamaitāni dharmyair bhavadbhir hriyanta iti dainya-śūnyaḥ  vīta-krodhaḥ teṣv eva prabalasya mamaitāni tucchair bhavadbhiḥ katham apahartavyānīti krodha-śūnyaś ca  evaṃvidho munir ātma-manana-śīlaḥ sthita-prajña ity arthaḥ  itthaṃ svānubhavaṃ parān prati svagataṃ vā vadan naudvego nispṛhatādi-vacaḥ prabhāṣate ity uttaram", "category": "Epic, Mahabharata", "book": "Bhagavad Gita", "position": "Chapter 2, Verse 56"}
{"quote": "yaḥ sarvatrānabhisnehas tat tat prāpya śubhāśubham  nābhinandati na dveṣṭi tasya prajñā pratiṣṭhitā", "category": "Epic, Mahabharata", "book": "Bhagavad Gita", "position": "Chapter 2, Verse 57"}
{"quote": "śrīdharaḥ : kathaṃ bhāṣeta ity asyottaram āha ya iti  yaḥ sarvatra putra-mitrādiṣv apy anabhisnehaḥ sneha-varjitaḥ  ataeva bādhitānuvṛttyā tat tat śubham anukūlaṃ prāpya nābhinandati aśubhaṃ pratikūlaṃ prāpya na dveṣṭi na nindati  kintu kevalam udāsīna eva bhāṣate  tasya prajñā pratiṣṭhitety arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 57"}
{"quote": "tat-tat-prārabdha-karma-pariprāpitaṃ śubhaṃ sukha-hetuṃ viṣayaṃ prāpya nābhinandati harṣa-viśeṣa-puraḥsaraṃ na praśaṃsati  aśubhaṃ duḥkha-hetuṃ viṣayaṃ prāpya na dveṣṭi antar-asūyā-pūrvakaṃ na nindati  ajñasya hi sukha-hetur yaḥ sva-kalatrādiḥ sa śubho viṣayas tad-guṇa-kathanādi-pravartikā dhī-vṛttir bhrānti-rūpābhinandaḥ  sa ca tāmasaḥ, tad-guṇa-kathanādeḥ para-prarocanārthatvābhāvena vyarthatvāt  evam asūyotpādanena duḥkha-hetuḥ parakīya-vidyā-prakarṣādir enaṃ pratyaśubho viṣayas tan-nindādi-pravartikā bhrānti-rūpā dhī-vṛtti-viśeṣaḥ  so 'pi tāmasaḥ  tan-nindāyā nivāraṇārthatvābhāvena vyarthatvāt  tāv abhinanda-dveṣau bhrānti-rūpau tāmasau katham abhrānte śuddha-sattve sthita-prajñe sambhavatām  tasmād vicālakābhāvāt tasyānabhisnehasya harṣa-viṣāda-rahitasya muneḥ prajñā paramātma-tattva-viṣayā pratiṣṭhitā phala-paryavasāyinī sa sthita-prajña ity arthaḥ  evam anyo 'pi mumukṣuḥ sarvatrānabhisneho bhavet  śubhaṃ prāpya na praśaṃset, aśubhaṃ prāpya na ninded ity abhiprāyaḥ  atra ca nindā-praśaṃsādi-rūpā vāco na prabhāṣeteti vyatireka uktaḥ", "category": "Epic, Mahabharata", "book": "Bhagavad Gita", "position": "Chapter 2, Verse 57"}
{"quote": "viśvanāthaḥ : anabhisnehaḥ sopādhi-sneha-śūnyo dayālutvān nirupādhir īṣan-mātra-snehas tu tiṣṭhed eva  tat tat prasiddhaṃ sammāna-bhojanādibhyaḥ sva-paricaraṇaṃ śubhaṃ prāpyāśubham anādaraṇaṃ muṣṭi-prahārādikaṃ ca prāpya krameṇa nābhinandati  na praśaṃsati tvaṃ dhārmikaḥ paramahaṃsa-sevī sukhī bhaveti na brūte  na dveṣṭi tvaṃ pāpātmā narake pateti nābhiśapati  tasya prajñā pratiṣṭhitā samādhiṃ prati sthitā susthira-prajñā ucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 57"}
{"quote": "baladevaḥ : ya iti sarveṣu prāṇiṣu anabhisneha aupādhika-sneha-śūnyaḥ  kāruṇikatvān nirupādhir īṣad-snehas tv asty eva  tat tat prasiddhaṃ śubham uttama-bhojana-srak-candanārpaṇa-rūpaṃ prāpya nābhinandati tad-arpakaṃ prati dharmiṣṭhas tvaṃ ciraṃ jīveti na vadati  aśubham apamānaṃ yaṣṭi-prahārādikaṃ ca prāpya na dveṣṭi, pāpiṣṭhas tvaṃ miryasveti nābhiśapati  tasya prajñeti sa sthita-prajña ity arthaḥ  atra stuti-nindā-rūpaṃ vaco na bhāṣata iti vyatirekeṇa tal lakṣaṇam", "category": "Epic, Mahabharata", "book": "Bhagavad Gita", "position": "Chapter 2, Verse 57"}
{"quote": "yadā saṃharate cāyaṃ kūrmo 'ṅgānīva sarvaśaḥ  indriyāṇīndriyārthebhyas tasya prajñā pratiṣṭhitā", "category": "Epic, Mahabharata", "book": "Bhagavad Gita", "position": "Chapter 2, Verse 58"}
{"quote": "śrīdharaḥ : kiṃ ca yadeti  yadā cāyaṃ yogī indriyārthebhyaḥ śabdādibhyaḥ sakāśād indriyāṇi saṃharate sarvata evaṃ jñāna-niṣṭha indriyāṇīnidryārthebhyaḥ sarva-viṣayebhyaḥ upasaṃharate  tasya prajñā pratiṣṭhitā  ity uktārthaṃ vākyam", "category": "Epic, Mahabharata", "book": "Bhagavad Gita", "position": "Chapter 2, Verse 58"}
{"quote": "madhusūdanaḥ : idānīṃ kim āsīteti praśnasyottaraṃ vaktum ārabhate bhagavān ṣaḍbhiḥ ślokaiḥ  tatra prārabdha-karma-vaśād vyutthānena vikṣiptānīndriyāṇi punar upasaṃhṛtya samādhy-artham eva sthita-prajñasyopaveśanam iti darśayitum āha yadeti  ayaṃ vyutthitaḥ sarvaśaḥ sarvāṇīndriyārthebhyaḥ śabdādibhyaḥ sarvebhyaḥ  caḥ punar-arthe  yadā saṃharate punar upasaṃharati saṅkocayati  tatra dṛṣṭāntaḥ kūrmo 'ṅgānīva  tadā tasya prajñāḥ pratiṣṭhiteti spaṣṭam  pūrva-ślokābhyāṃ vyutthāna-daśāyām api sakala-tāmasa-vṛtty-abhāva uktaḥ  adhunā tu punaḥ samādhy-avasthāyāṃ sakala-vṛtty-abhāva iti viśeṣaḥ", "category": "Epic, Mahabharata", "book": "Bhagavad Gita", "position": "Chapter 2, Verse 58"}
{"quote": "viśvanāthaḥ : kim āsītety asyottaram āha yadeti  indriyārthebhyaḥ śabdādibhya indriyāṇi śrotrādīni saṃharate  svādhīnānām indriyāṇāṃ bāhya-viṣayeṣu calanaṃ niṣidhyāntareva niścalatayā sthāpanaṃ sthita-prajñasyāsanam ity arthaḥ  tatra dṛṣṭāntaḥ  kūrmo 'ṅgāni mukha-netrādīni yathā svāntar eva svecchayā sthāpayati", "category": "Epic, Mahabharata", "book": "Bhagavad Gita", "position": "Chapter 2, Verse 58"}
{"quote": "baladevaḥ : atha kim āsītety asyottaram āha yadety ādibhiḥ ṣaḍbhir  ayaṃ yogī yadā cendriyārthebhyaḥ śabdādibhyaḥ svādhīnānīndriyāṇi śrotrādīny anāyāsena saṃharati samākarṣati tadā tasya prajñā pratiṣṭhitety anvayaḥ  atra dṛṣṭāntaḥ kūrmo 'ṅgānīveti  mukha-kara-caraṇāni yathānāyasena kamaṭhaḥ saṃharati tadvat viṣayebhyaḥ samākṛṣṭendriyāṇām antaḥ-sthāpanaṃ sthita-prajñasyāsanam", "category": "Epic, Mahabharata", "book": "Bhagavad Gita", "position": "Chapter 2, Verse 58"}
{"quote": "viṣayā vinivartante nirāhārasya dehinaḥ  rasa-varjaṃ raso 'py asya paraṃ dṛṣṭvā nivartate", "category": "Epic, Mahabharata", "book": "Bhagavad Gita", "position": "Chapter 2, Verse 59"}
{"quote": "śrīdharaḥ : nanu nendriyāṇāṃ viṣayeṣv apravṛttir sthita-prajñasya lakṣaṇaṃ bhavitum arhati  jaḍānām āturāṇām upavāsa-parāṇāṃ ca viṣayeṣv pravṛtter aviśeṣāt  tatrāha viṣayā iti  indriyāir viṣayāṇām āharaṇaṃ grahaṇam āhāraḥ  nirāhārasya indriyāir viṣaya-grahaṇam akurvato dehino dehābhimānino 'jñasya rāgo 'bhilāṣas tad-varjaṃ  abhilāṣasya na nivartata ity arthaḥ  yad vā nirāhārasya upavāsa-parasya viṣayāḥ prāyaśo nivartante kṣudhā-santaptasya śabda-sparśādy-apekṣābhāvāt, kintu rasa-varjaṃ rasāpekṣā tu na nivartata ity arthaḥ  śeṣaṃ samānam", "category": "Epic, Mahabharata", "book": "Bhagavad Gita", "position": "Chapter 2, Verse 59"}
{"quote": "madhusūdanaḥ : nanu mūḍhasyāpi rogādi-vaśād viṣayebhya indriyāṇām upasaṃharaṇaṃ bhavati tat kathaṃ tasya prajñā pratiṣṭhitety uktam ? ata āha viṣayā iti  nirāhārasya indriyāir indriyāir viṣayān anāharato dehino dehābhimānavato mūḍhasyāpi rogiṇaḥ kāṣṭha-tapasvino vā viṣayāḥ śabdādayo vinivartante kintu rasa-varjaṃ rasa-tṛṣṇā taṃ varjayitvā  ajñasya viṣayā nivartante tad-viṣayo rāgas tu na nivartata ity arthaḥ  asya tu sthita-prajñasya paraṃ puruṣārthaṃ dṛṣṭvā tad evāham asmīti sākṣātkṛtya sthitasya raso 'pi kṣudra-sukha-rāgo 'pi nivartate  api-śabdād viṣayāś ca  tathā ca yāvān artha ity ādau vyākhyātam  evaṃ ca sa-rāga-viṣaya-nivṛttiḥ sthita-prajña-lakṣaṇam iti na mūḍhe vyabhicāra ity arthaḥ  yasmān nāsati paramātma-samyag-darśane sa-rāga-viṣayocchedas tasmāt sa-rāga-viṣayocchedikāyāḥ samyag-darśanātmikāyāḥ prajñāyāḥ sthairyaṃ mahatā yatnena sampādayed ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 59"}
{"quote": "viśvanāthaḥ : mūḍhasyāpi upavāsato rogādi-vaśād vendriyāṇāṃ viṣayeṣv acalanaṃ sambhavet tatrāha viṣayā iti  rasa-varjaṃ raso rāgo 'bhilāṣas taṃ varjayitvā  abhilāṣas tu viṣayeṣu na nivartanta ity arthaḥ  asya sthita-prajñasya tu paraṃ paramātmānaṃ dṛṣṭvā viṣayeṣv abhilāṣo nivartata iti na lakṣaṇa-vyabhicāraḥ  ātma-sākṣātkāra-samarthasya tu sādhakatvam eva, na tu siddhatvam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 59"}
{"quote": "baladevaḥ : nanu mūḍhasyāmaya-grastasya viṣayeṣv indriyāpravṛtti-dṛṣṭā tat katham etat sthita-prajñasya lakṣaṇaṃ tatrāha viṣayā iti  nirāhārasya roga-bhayād bhojanādīny akurvato mūḍhasyāpi dehino janasya viṣayās tad-anubhavā vinivartante  kintu raso rāga-tṛṣṇā tad-varjaṃ viṣaya-tṛṣṇā tu na nivartata ity arthaḥ  asya sthita-prajñasya tu raso 'pi viṣaya-rāgo 'pi viṣayebhyaḥ paraṃ sva-prakāśānandam ātmānaṃ dṛṣṭvānubhūya nivartate vinaśyatīti sa-rāga-viṣaya-nivṛttis tasya lakṣaṇam iti na vyabhicāraḥ", "category": "Epic, Mahabharata", "book": "Bhagavad Gita", "position": "Chapter 2, Verse 59"}
{"quote": "yatato hy api kaunteya puruṣasya vipaścitaḥ  indriyāṇi pramāthīni haranti prasabhaṃ manaḥ", "category": "Epic, Mahabharata", "book": "Bhagavad Gita", "position": "Chapter 2, Verse 60"}
{"quote": "śrīdharaḥ : indriya-saṃyamaṃ vinā sthita-prajñatā na sambhavati  ataḥ sādhakāvasthāyāṃ tatra mahān prayatnaḥ kartavya ity āha yatato hy apīti dvābhyām  yatato mokṣārthaṃ prayatamānasya  vipaścito vivekino 'pi  mana indriyāṇi prasabhaṃ balād haranti  yataḥ pramāthīni pramathana-śīlāni kṣobhakānīty arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 60"}
{"quote": "nanu virodhinī viveke sati kuto vikāra-prāptis tatrāha pramāthīni pramathana-śīlāni atibalīyastvād vivekopamardana-kṣamāṇi  ataḥ prasabhaṃ prasahya balātkāreṇa paśyaty eva vipaściti svāmini viveke ca rakṣake sati sarva-pramāthītvād evendriyāṇi vivekaja-prajñāyāṃ praviṣṭaṃ manas tataḥ pracyāvya sva-viṣayāviṣṭatvena harantīty arthaḥ  hi-śabdaḥ prasiddhiṃ dyotayati  prasiddho hy ayam artho loke yathā pramāthino dasyavaḥ prasabham eva dhaninaṃ dhana-rakṣakaṃ cābhibhūya tayoḥ paśyator eva dhanaṃ haranti tathendriyāṇy api viṣaya-sannidhāne mano harantīti", "category": "Epic, Mahabharata", "book": "Bhagavad Gita", "position": "Chapter 2, Verse 60"}
{"quote": "viśvanāthaḥ : sādhakāvasthāyāṃ tu yatna eva mahān, na tv indriyāṇi parāvartayituṃ sarvathā śaktir ity āha yatata iti  pramāthīni pramathana-śīlāni kṣobhakānīty arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 60"}
{"quote": "baladevaḥ : athāsyā jñāna-niṣṭhayā daurlabhyam āha yatato hīti  vipaścito viṣayātma-svarūpa-vivekajñasya tata indriya-jaye prayatamānasyāpi puruṣasya indriyāṇi śrotrādīni kartṝṇi manaḥ parasabhaṃ balād iva haranti  hṛtvā viṣaya-pravaṇaṃ kurvantīty arthaḥ  nanu virodhini viveka-jñāne sthite kathaṃ haranti tatrāha pramāthīnīti ati-baliṣṭhatvāt taj-jñānopamardana-kṣamāṇīty arthaḥ  tasmāt caurebhyo mahā-nidher ivendriyebhyo jñāna-niṣṭhāyāḥ saṃrakṣaṇaṃ sthita-prajñasyāsanam iti", "category": "Epic, Mahabharata", "book": "Bhagavad Gita", "position": "Chapter 2, Verse 60"}
{"quote": "tāni sarvāṇi saṃyamya yukta āsīta mat-paraḥ  vaśe hi yasyendriyāṇi tasya prajñā pratiṣṭhitā", "category": "Epic, Mahabharata", "book": "Bhagavad Gita", "position": "Chapter 2, Verse 61"}
{"quote": "śrīdharaḥ : yasmād evaṃ tasmāt tānīti  yukto yogī tāni indriyāṇi saṃyamya mat-paraḥ sann āsīta  yasya vaśe vaśavartinīndriyāṇi  etena ca katham āsīteti praśnasya vaśīkṛtendriyaḥ sann āsīteti", "category": "Epic, Mahabharata", "book": "Bhagavad Gita", "position": "Chapter 2, Verse 61"}
{"quote": "madhusūdanaḥ : evaṃ tarhi tatra kaḥ pratīkāra ity ata āha tānīti  tānīndriyāṇi sarvāṇi jñāna-karma-sādhana-bhūtāni saṃyamya vaśīkṛtya yuktaḥ samāhito nigṛhīta-manāḥ sann āsīta nirvāpāras tiṣṭhet  pramāthināṃ kathaṃ sva-vaśīkaraṇam iti cet tatrāha mat-para iti  ahaṃ sarvātmā vāsudeva eva para utkṛṣṭa upādeyo yasya sa mat-para ekānta-mad-bhakta ity arthaḥ  tathā coktam na vāsudeva-bhaktānām aśubhaṃ vidyate kvacit iti  yathā hi loke balavantaṃ rājānam āśritya dasyavo nigṛhyante rājāśrito 'yam iti jñātvā ca svayam eva tad-vaśyā bhavanti tathaiva bhagavantaṃ sarvāntaryāminam āśritya tat-prabhāveṇaiva duṣṭānīndriyāṇi nigrāhyāṇi punaś ca bhagavad-āśrito 'yam iti matvā tāni tad-vaśyāny eva bhavantīti bhāvaḥ  yathā ca bhagavad-bhakter mahā-prabhāvatvaṃ tathā vistareṇāgre vyākhyāsyāmaḥ  indriya-vaśīkāre phalam āha vaśe hīti  spaṣṭam  tad etad vaśīkṛtendriyaḥ sann āsīteti kim āsīteti praśnasyottaram uktaṃ bhavati", "category": "Epic, Mahabharata", "book": "Bhagavad Gita", "position": "Chapter 2, Verse 61"}
{"quote": "prāyaśaḥ puṇḍarīkākṣa yuñjanto yogino manaḥ  viṣīdanty asamādhānān mano-nigraha-karśitāḥ  athāta ānanda-dughaṃ padāmbujaṃ haṃsāḥ śrayeran  [bhp 11.29.1-2] iti  vaśe hīti sthita-prajñasyendriyāṇi vaśībhūtāni bhavantīti sādhakād viśeṣa uktaḥ  baladevaḥ : nanu nirjitendriyāṇām apy ātmānubhavo na pratītas tatra ko 'bhyupāya iti cet tatrāha tānīti  tāni sarvāṇi saṃyamya mat-paro man-niṣṭhaḥ san yuktaḥ kṛtāma-samādhir āsīta tiṣṭheta  mad-bhakti-prabhāvena sarvendriya-vijaya-pūrvikā svātma-dṛṣṭiḥ sulabheti bhāvaḥ  evaṃ smaranti -", "category": "Epic, Mahabharata", "book": "Bhagavad Gita", "position": "Chapter 2, Verse 61"}
{"quote": "vaśe hīti spaṣṭam  itthaṃ ca vaśīkṛtendriyatayāvasthitiḥ kim āsītety asyottaram uktam", "category": "Epic, Mahabharata", "book": "Bhagavad Gita", "position": "Chapter 2, Verse 61"}
{"quote": "dhyāyato viṣayān puṃsaḥ saṅgas teṣūpajāyate  saṅgāt saṃjāyate kāmaḥ kāmāt krodho 'bhijāyate", "category": "Epic, Mahabharata", "book": "Bhagavad Gita", "position": "Chapter 2, Verse 62"}
{"quote": "krodhād bhavati saṃmohaḥ saṃmohāt smṛti-vibhramaḥ  smṛti-bhraṃśād buddhi-nāśo buddhi-nāśāt praṇaśyati", "category": "Epic, Mahabharata", "book": "Bhagavad Gita", "position": "Chapter 2, Verse 63"}
{"quote": "rāga-dveṣa-viyuktais tu viṣayān indriyaiś caran  ātma-vaśyair vidheyātmā prasādam adhigacchati", "category": "Epic, Mahabharata", "book": "Bhagavad Gita", "position": "Chapter 2, Verse 64"}
{"quote": "śrīdharaḥ : nanv indriyāṇāṃ viṣaya-pravaṇa-svabhāvānāṃ niroddhum aśakyatvād ayaṃ doṣo duṣparihara iti sthita-prajñatvaṃ kathaṃ syāt ? ity āśaṅkyāha rāga-dveṣa iti dvābhyām  rāga-dveṣa-rahitaiḥ vigata-darpair indriyaiḥ viṣayāṃś carann upabhuñjāno 'pi prasādaṃ śāntiṃ prāpnoti  rāga-dveṣa-rāhityam evāha ātmeti  ātmano manasaḥ vaśyair indriyaiḥ vidheyo vaśavartī ātmā mano yasyeti  anenaiva kathaṃ vrajetety asya caturtha-praśnasya svādhīnair indriyair viṣayān gacchatīty uttaram uktaṃ bhavati", "category": "Epic, Mahabharata", "book": "Bhagavad Gita", "position": "Chapter 2, Verse 64"}
{"quote": "etena viṣayāṇāṃ smaraṇam api ced anartha-kāraṇaṃ sutarāṃ tarhi bhogas tena jīvanārthaṃ viṣayān bhuñjānaḥ katham anarthaṃ na pratipadyeteti śaṅkā nirastā  svādhīnair indriyair viṣayān prāpnotīti ca kiṃ vrajeteti praśnasyottaram uktaṃ bhavati", "category": "Epic, Mahabharata", "book": "Bhagavad Gita", "position": "Chapter 2, Verse 64"}
{"quote": "prasādam adhigacchatīty etādṛśasyādhikāriṇo viṣaya-grahaṇam api na doṣa iti kiṃ vaktavyam ? pratyuta guṇa eveti  sthita-prajñasya viṣaya-tyāga-svīkārāv eva āsana-vrajane te ubhe api tasya bhadre iti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 64"}
{"quote": "baladevaḥ : manasi nirjite śrotrādi-nirjayābhāvo 'pi na doṣa iti bruvan vrajeta kim ity asottaram āha rāgeti ādibhir aṣṭabhiḥ  vijita-bahir-indriyo 'pi mad-anarpita-manāḥ paramārthād vicyuta ity uktam  yo vidheyātmā svādhīna-manā mad-arpita-manās tata eva nidagdha-rāgādi-mano-malaḥ sa tv ātma-vaśyair mano 'dhīnair ata eva rāga-dveṣābhyāṃ viyuktair indriyaiḥ śrotrādyair viṣayān niṣiddhān śabdādīṃś caran bhuñjāno 'pi prasādaṃ viṣayāsakty-ādi-malānāgamād vimala-manas tam adhigacchatīty prāpnotīty arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 64"}
{"quote": "prasāde sarva-duḥkhānāṃ hānir asyopajāyate  prasanna-cetaso hy āśu buddhiḥ paryavatiṣṭhate", "category": "Epic, Mahabharata", "book": "Bhagavad Gita", "position": "Chapter 2, Verse 65"}
{"quote": "śrīdharaḥ : prasāde sati kiṃ syād ity atrāha prasāda iti  prasāde sati sarva-duḥkha-nāśaḥ  tataś ca prasanna-cetaso buddhiḥ pratiṣṭhitā bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 65"}
{"quote": "madhusūdanaḥ : prasādam adhigacchatīty uktaṃ tatra prasāde sati kiṃ syād ity ucyate prasāda iti  cittasya prasāde svacchatva-rūpe sati sarva-duḥkhānām ādhyātmikādīnām ajñāna-vilasitānāṃ hānir vināśo 'sya yater upajāyate  hi yasmāt prasanna-cetaso yater āśu śīghram eva buddhir brahmātmaikyākārā paryavatiṣṭhate pari samantād avatiṣṭhate sthirā bhavati viparīta-bhāvanādi-pratibandhābhāvāt  tataś ca prasāde sati buddhi-paryavasthānaṃ tatas tad-virodhy-ajñāna-nivṛttiḥ  tatas tat-kārya-sakala-duḥkha-hānir iti krame 'pi prasāde yatrādhikyāya sarva-duḥkha-hāni-karatva-kathanam iti na virodhaḥ", "category": "Epic, Mahabharata", "book": "Bhagavad Gita", "position": "Chapter 2, Verse 65"}
{"quote": "viśvanāthaḥ : buddhiḥ paryavatiṣṭhate sarvato-bhāvena svābhīṣṭaṃprati sthirī-bhavatīti viṣaya-grahaṇābhāvād api samucita-viṣaya-grahaṇaṃ tasya sukham iti bhāvaḥ  prasanna-cetaso iti citta-prasādo bhaktyaiveti jñeyam  tayā vinā tu na citta-prasāda iti prathama-skandha eva prapañcitam  kṛta-vedānta-śāstrasyāpi vyāsasyāprasanna-cittasya śrī-nāradopadiṣṭayā bhaktyaiva citta-prasāda-dṛṣṭeḥ", "category": "Epic, Mahabharata", "book": "Bhagavad Gita", "position": "Chapter 2, Verse 65"}
{"quote": "baladevaḥ : prasāde sati kiṃ syād ity āha asya yogino manaḥ prasāde sati sarveṣāṃ prakṛti-saṃsarga-kṛtānāṃ duḥkhānāṃ hānir upajāyate  prasanna-cetasaḥ svātma-yāthātmya-viṣayā buddhiḥ paryavatiṣṭhate sthirā bhavati", "category": "Epic, Mahabharata", "book": "Bhagavad Gita", "position": "Chapter 2, Verse 65"}
{"quote": "nāsti buddhir ayuktasya na cāyuktasya bhāvanā  na cābhāvayataḥ śāntir aśāntasya kutaḥ sukham", "category": "Epic, Mahabharata", "book": "Bhagavad Gita", "position": "Chapter 2, Verse 66"}
{"quote": "śrīdharaḥ : indriya-nigrahasya sthita-prajñatā-sādhanatvaṃ vyatireka-mukhenopapādayati nāstīti  ayuktasya avaśī-kṛtendriyasya nāsti buddhiḥ  śāstrācāryopadeśābhyām ātma-viṣayā buddhiḥ prajñaiva notpadyate  kutas tasyāḥ pratiṣṭhā-vārtā  kuta ity atrāha na ceti  na cāyuktasya bhāvanā dhyānam  bhāvanayā hi buddher ātmani pratiṣṭhā bhavati, sā ca ayuktasya yato nāsti  na cābhāvayataḥ ātma-dhyānam akurvataḥ śāntiḥ ātmani cittoparamaḥ  aśāntasya kutaḥ sukham mokṣānanda ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 66"}
{"quote": "madhusūdanaḥ : imam evārthaṃ vyatireka-mukhena draḍhayati nāstīti  ayuktasyājita-cittasya buddhir ātma-viṣayā śravaṇa-mananākhya-vedānta-vicāra-janyā nāsti notpadyate  tad-buddhy-abhāve na cāyuktasya bhāvanā nididhyāsanātmikā vijātīya-pratyayānantaritasajātīya-pratyaya-pravāha-rūpā  sarvatra naño 'stīty anenānvayaḥ  na cābhāvayata ātmānaṃ śāntiḥ sakāryāvidyā-nivṛtti-rūpā vedānta-vākya-janyā brahmātmaikya-sākṣāt-kṛtiḥ  aśāntasyātma-sākṣātkāra-śūnyasya kutaḥ sukhaṃ mokṣānanda ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 66"}
{"quote": "viśvanāthaḥ : uktam arthaṃ vyatireka-mukhena draḍhayati nāstīti  ayuktasyāvaśīkṛta-manaso buddhir ātma-viṣayiṇī prajñā nāsti  ayuktasya tādṛśa-prajñā-rahitasya bhāvanā parameśvara-dhyānaṃ ca  abhāvayato 'kṛta-dhyānasya śāntir viṣayoparamo nāsti  aśāntasya sukham ātmānandaḥ", "category": "Epic, Mahabharata", "book": "Bhagavad Gita", "position": "Chapter 2, Verse 66"}
{"quote": "baladevaḥ : pūrvoktam arthaṃ vyatireka-mukhenāha ayuktasyāyogino mad-aniveśita-manaso buddhir ukta-lakṣaṇā nāsti na bhavati  ataeva tasya bhāvanā tādṛg-ātma-cintāpi nāsti  tādṛśam ātmānam abhāvayataḥ śāntir viṣaya-tṛṣṇā-nivṛttir nāsti  aśāntasya tat-tṛṣṇākulasya sukham sva-prakāśānandātmānubhava-lakṣaṇaṃ kutaḥ syāt", "category": "Epic, Mahabharata", "book": "Bhagavad Gita", "position": "Chapter 2, Verse 66"}
{"quote": "indriyāṇāṃ hi caratāṃ yan mano 'nuvidhīyate  tad asya harati prajñāṃ vāyur nāvam ivāmbhasi", "category": "Epic, Mahabharata", "book": "Bhagavad Gita", "position": "Chapter 2, Verse 67"}
{"quote": "śrīdharaḥ : nāsti buddhir ayuktasya [gītā 2.66] ity atra hetum āha indriyāṇām iti  indriyāṇām avaśīkṛtānāṃ svairaṃ viṣayeṣu caratāṃ madhye yadaivaikam indriyaṃ mano 'nuvidhīyate vaśīkṛtaṃ sad-indriyeṇa saha gacchati, tadaivaikam indriyasya manasaḥ puruṣasya vā prajñāṃ buddhiṃ harati viṣaya-vikṣiptāṃ karoti  kim uta vaktavyaṃ bahūni prajñāṃ harantīti  yathā pramattasya karṇadhārasya nāvaṃ vāyuḥ sarvataḥ paribhramayati tadvad iti", "category": "Epic, Mahabharata", "book": "Bhagavad Gita", "position": "Chapter 2, Verse 67"}
{"quote": "dṛṣṭāntas tu spaṣṭaḥ  abhyasyeti vāyor naukā-haraṇa-sāmarthyaṃ na bhuvīti sūcayitum ambhasīty uktam  evaṃ dārṣṭāntike 'py ambhaḥ-sthānīye manaś cāñcalye saty eva prajñā-haraṇa-sāmarthyam indriyasya na tu bhū-sthānīye manaḥ-sthairya iti sūcitam", "category": "Epic, Mahabharata", "book": "Bhagavad Gita", "position": "Chapter 2, Verse 67"}
{"quote": "viśvanāthaḥ : ayuktasya buddhir nāstīty upapādayati indriyāṇāṃ sva-sva-viṣayeṣu caratāṃ madhye yan mama ekam indriyam anuvidhīyate  puṃsāṃ sarvendriyānuvartiḥ kriyate, tad eva mano 'sya prajñāṃ buddhiṃ harati  yathāmbhasi nīyamānāṃ nāvaṃ pratikūlo vāyuḥ", "category": "Epic, Mahabharata", "book": "Bhagavad Gita", "position": "Chapter 2, Verse 67"}
{"quote": "baladevaḥ : man-niveśita-manaskatayeindriya-niyamanābhāve doṣam āha indriyāṇām iti  viṣayeṣu caratām avijitānām indriyāṇāṃ madhye yad ekaṃ śrotraṃ vā cakṣur vānulakṣyīkṛtya mano vidhīyate pravartate, tad ekam evendriyaṃ manasānugatam asya pravartakasya prajñāṃ viviktātma-viṣayāṃ haraty apanayati manasasas tad-viṣayākṛṣṭatvāt  kiṃ punaḥ ? sarvāṇi tānīti  pratikūlo vāyur yathāmbhasi nīyamānāṃ nāvaṃ tadvat", "category": "Epic, Mahabharata", "book": "Bhagavad Gita", "position": "Chapter 2, Verse 67"}
{"quote": "tasmād yasya mahābāho nigṛhītāni sarvaśaḥ  indriyāṇīndriyārthebhyas tasya prajñā pratiṣṭhitā", "category": "Epic, Mahabharata", "book": "Bhagavad Gita", "position": "Chapter 2, Verse 68"}
{"quote": "śrīdharaḥ : indriya-saṃyamasya sthita-prajñatve sādhanatvaṃ coktam upasaṃharati tasmād iti  sādhanatvopasaṃhāre tasya prajñā pratiṣṭhitā jñātavyety arthaḥ  mahābāho ! iti sambodhayan vairi-nigrahe samarthasya tavātrāpi sāmarthyaṃ bhaved iti sūcayati", "category": "Epic, Mahabharata", "book": "Bhagavad Gita", "position": "Chapter 2, Verse 68"}
{"quote": "madhusūdanaḥ : hi yasmād evaṃ tasmād iti  sarvaśaḥ sarvāṇi samanaskāni  he mahābāho iti sambodhayan sarva-śatru-nivāraṇa-kṣamatvād indriya-śatru-nivāraṇe 'pi tvaṃ kṣamo 'sīti sūcayati  spaṣṭam anyat  tasyeti siddhasya sādhakasya ca parāmarśaḥ  indriya-saṃyamasya sthita-prajñaṃ prati lakṣaṇatvasya mumukṣuṃ prati prajñā-sādhanatvasya copasaṃharaṇīyatvāt", "category": "Epic, Mahabharata", "book": "Bhagavad Gita", "position": "Chapter 2, Verse 68"}
{"quote": "viśvanāthaḥ : yasya nigṛhīta-manasaḥ  he mahā-bāho ! iti yathā śatrūn nigṛhṇāsi, tathā mano 'pi nigṛhāṇeti bhāvaḥ", "category": "Epic, Mahabharata", "book": "Bhagavad Gita", "position": "Chapter 2, Verse 68"}
{"quote": "baladevaḥ : tasmād iti  yasya man-niṣṭha-manasaḥ pratiṣṭhitātma-niṣṭhā bhavati  he mahābāho iti yathā ripūn nigṛhṇāsi tathendriyāṇi nigṛhāṇety arthaḥ  ebhiḥ ślokair bhagavan-niviṣṭatayendriya-vijayaḥ sthita-prajñasya siddhasya svābhāvikaḥ  sādhakasya tu sādhana-bhūta iti bodhyam", "category": "Epic, Mahabharata", "book": "Bhagavad Gita", "position": "Chapter 2, Verse 68"}
{"quote": "yā niśā sarva-bhūtānāṃ tasyāṃ jāgarti saṃyamī  yasyāṃ jāgrati bhūtāni sā niśā paśyato muneḥ", "category": "Epic, Mahabharata", "book": "Bhagavad Gita", "position": "Chapter 2, Verse 69"}
{"quote": "śrīdharaḥ : nanu na kaścid api prasupta iva darśanādi-vyāpāra-śūnyaḥ sarvātmanā nigṛhītendriyo loke dṛśyate  ato 'saktāvitam idaṃ lakṣaṇam ity āśaṅkyāha yā niśeti  sarveṣāṃ bhūtānāṃ yā niśā  niśeva niśā ātma-niṣṭhā  ajñāna-dhvāntāvṛta-matīnāṃ tasyāṃ darśanādi-vyāpārābhāvāt  tasyāṃ ātma-niṣṭhāyāṃ saṃyamī nigṛhītendriyo jāgrati prabudhyante  sātma-tattvaṃ paśyato muner niśā  tasyāṃ darśanādi-vyāpāras tasya nāsti ity arthaḥ  etad uktaṃ bhavati - yathā divāndhānām ulukādīnāṃ rātrāv eva darśanaṃ na tu divase  evaṃ brahmajñasyonmīlitākṣasyāpi brahmaṇy eva dṛṣṭiḥ  na tu viṣayeṣu  ato nāsambhāvitam idaṃ lakṣaṇam iti", "category": "Epic, Mahabharata", "book": "Bhagavad Gita", "position": "Chapter 2, Verse 69"}
{"quote": "tathā ca yasya viparīta-darśanaṃ tasya na vastu-darśanaṃ viparīta-darśanasya vastv-adarśana-janyatvāt  yasya ca vastu-darśanaṃ tasya na viparīta-darśanaṃ viparīta-darśana-kāraṇasya vastv-adarśanasya vastu-darśanena bādhitatvāt  tathā ca śrutiḥ - yatra vā anyad iva syāt tatrānyo 'nyat paśyet  yatra svasya sarvam ātmaivābhūt tat kena kaṃ paśyet  iti vidyāvidyayor vyavasthām āha  yathā kākasya rātry-andhasya dinam ulūkasya divāndhasya niśā rātrau paśyataś colūkasya yad dinaṃ rātrir eva sā kākasyeti mahad āścaryam etat  atas tattva-darśibhiḥ katham āvidyaka-kriyā-kārakādi-vyavahāraḥ syād iti svataḥ siddha eva tasyendriya-saṃyama ity arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 69"}
{"quote": "viśvanāthaḥ : sthita-prajñasya tu svataḥ-siddha eva sarvendriya-nigraha ity āha yeti  buddhir hi dvividhā bhavati ātma-pravaṇā viṣaya-pravaṇā ca  tatra yā ātma-pravaṇā buddhiḥ sā sarva-bhūtānāṃ niśā  niśāyāṃ kiṃ kiṃ syād iti tasyāṃ svapanto janā yathā na jānanti, tathaiva ātma-pravaṇa-buddhau prāpyamāṇaṃ vastu sarva-bhūtāni na jānanti  kintu tasyāṃ saṃyamī sthita-prajño jāgarti  na tu svapiti  ata ātma-buddhi-niṣṭham ānandaṃ sākṣād anubhavati  yasyāṃ viṣaya-pravaṇāyāṃ buddhau bhūtāni jāgrati, tan-niṣṭhaṃ viṣaya-sukha-śoka-mohādikaṃ sākṣād anubhavanti na tu tatra svapanti  sā muneḥ sthita-prajñasya niśā tan-niṣṭhaṃ kim api nānubhavati ity arthaḥ  kintu paśyataḥ sāṃsārikānāṃ sukha-duḥkha-pradān viṣayān tatraudāsīnyenāvalokayataḥ svabhogyān viṣayān api yathocitaṃ nirlepam ādadānasyety arthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 69"}
{"quote": "āpūryamāṇam acala-pratiṣṭhaṃ samudram āpaḥ praviśanti yadvat  tadvat kāmā yaṃ praviśanti sarve sa śāntim āpnoti na kāma-kāmī", "category": "Epic, Mahabharata", "book": "Bhagavad Gita", "position": "Chapter 2, Verse 70"}
{"quote": "śrīdharaḥ : nanu viṣayeṣu dṛṣṭy-abhāve katham asau tān bhuṅkte ity apekṣāyām āha āpūryamāṇam iti  nānā-nada-nadīnbhir āpūryamāṇam api acala-pratiṣṭham anatikrānta-maryādam eva samudraṃ punar api anyā āpo yathā praviśanti tathā kāmā viṣayā yaṃ munim antar-dṛṣṭiṃ bhogair avikriyamāṇam eva prārabdha-karmabhir ākṣiptāḥ santaḥ praviśanti sa śāntim kaivalyaṃ prāpnoti  na tu kāma-kāmī bhoga-kāmanā-śīlaḥ", "category": "Epic, Mahabharata", "book": "Bhagavad Gita", "position": "Chapter 2, Verse 70"}
{"quote": "madhusūdanaḥ : etādṛśasya sthita-prajñasya sarva-vikṣepa-śāntir apy artha-siddheti sa-dṛṣṭāntam āha āpūryamāṇam iti  sarvābhir nadībhir āpūryamāṇaṃ santaṃ vṛṣṭy-ādi-prabhavā api sarvā āpaḥ samudraṃ praviśanti  kīdṛśam acala-pratiṣṭham anatikrānta-maryādam  acalānāṃ mainākādīnāṃ pratiṣṭhā yasminn iti vā gāmbhīryātiśaya uktaḥ  yadvad yena prakāreṇa nirvikāratvena tadvat tenaiva nirvikāratva-prakāreṇa yaṃ sthita-prajñaṃ nirvikāram eva santaṃ kāmā ajñair lokaiḥ kāmyamānāḥ śabdādyāḥ sarve viṣayā avarjanīyatayā prārabdha-karma-vaśāt praviśanti na tu vikartuṃ śaknuvanti sa mahā-samudra-sthānīyaḥ sthita-prajñaḥ śāntiṃ sarva-laukikālaukika-karma-vikṣepa-nivṛttiṃ bādhitānuvṛttāvidyā-kārya-nivṛttiṃ cāpnoti jñāna-balena  na kāma-kāmī kāmān viṣayān kāmayituṃ śīlaṃ yasya sa kāma-kāmy ajñaḥ śāntiṃ samākhyātāṃ nāpnoti  api tu sarvadā laukikālaukika-karma-vikṣepeṇa mahati kleśārṇave magno bhavatīti vākyārthaḥ  etena jñānina eva phala-bhūto vidvat-saṃnyāsas tasyaiva ca sarva-vikṣepa-nivṛtti-rūpā jīvan-muktir daivāddhnīna-viṣaya-bhoge 'pi nirvikāratety-ādikam uktaṃ veditavyam", "category": "Epic, Mahabharata", "book": "Bhagavad Gita", "position": "Chapter 2, Verse 70"}
{"quote": "viśvanāthaḥ : viṣaya-grahaṇe kṣobha-rāhityam eva nirlepety āha āpūryamāṇam iti  yathā varṣāsu itas tataḥ nādeyā āpaḥ samudraṃ praviśanti kīdṛśam  ā īṣad api āpūryamāṇam tāvatībhir apy adbhiḥ pūrayituṃ na śakyam  acala-pratiṣṭham anatikrānta-maryādaṃ tadvad eva kāmā viṣayā yaṃ praviśanti bhogyatvenāyānti  yathā apāṃ praveśe apraveśe vā samudro na kam api viśeṣam āpadyate  evam eva yaḥ kāmānāṃ bhoge abhoge ca kṣobha-rahita eva syāt sa sthita-prajñaḥ  śāntiṃ jñānam", "category": "Epic, Mahabharata", "book": "Bhagavad Gita", "position": "Chapter 2, Verse 70"}
{"quote": "baladevaḥ : uktaṃ bhāvaṃ sphuṭayann āha āpūryeti  svarūpeṇaivāpūryamāṇaṃ tathāpy acala-pratiṣṭham anullaṅghita-velaṃ samudraṃ yathāpo 'nyā varṣodbhavā nadyaḥ praviśanti, na tu tatra kiñcid viśeṣaṃ śaknuvanti kartuṃ, tadvat sarve kāmāḥ prārabdhākṛṣṭā viṣayā yaṃ praviśanti na tu vikartuṃ prabhavanti sa śāntim āpnoti  śabdādiṣu tad indriya-gocareṣv api sat svātmānandānubhava-tṛptair vikāra-leśam apy avindan sthita-prajña ity arthaḥ  yaḥ kāma-kāmī viṣaya-lipsuḥ sa tūkta-lakṣaṇāṃ śāntiṃ nāpnoti", "category": "Epic, Mahabharata", "book": "Bhagavad Gita", "position": "Chapter 2, Verse 70"}
{"quote": "vihāya kāmān yaḥ sarvān pumāṃś carati niḥspṛhaḥ  nirmamo nirahaṃkāraḥ sa śāntim adhigacchati", "category": "Epic, Mahabharata", "book": "Bhagavad Gita", "position": "Chapter 2, Verse 71"}
{"quote": "śrīdharaḥ : yasmād evaṃ tasmāt vihāyeti  prāptān kāmān vihāya tyaktvopekṣya aprāpteṣu ca niḥspṛhaḥ yato nirahaṅkāro 'taeva tad-bhoga-sādhaneṣu nirmamaḥ sann antar-dṛṣṭir bhūtvā yaś carati prārabdha-vaśena bhogān bhuṅkte  yatra kutrāpi gacchati vā  sa śāntim prāpnoti", "category": "Epic, Mahabharata", "book": "Bhagavad Gita", "position": "Chapter 2, Verse 71"}
{"quote": "madhusūdanaḥ : yasmād evaṃ tasmāt vihāyeti  prāptān api sarvān bāhyān gṛha-kṣetrādīnāntarān manorājya-rūpān vāsanā-mātra-rūpāṃś ca pathi gacchaṃs tṛṇa-sparśa-rūpān kāmāṃs trividhān vihāyopekṣya śarīra-jīvana-mātre 'pi nispṛhaḥ san  yato nirahaṅkāra śarīrendriyādāv ayam aham ity abhimāna-śūnyaḥ  vidyāvattvādi-nimittātma-sambhāvanā-rahita iti vā  ato nirmamaḥ śarīra-yātrā-mātrārthe 'pi prārabdha-karmākṣipte kaupīnācchādanādau mamedam ity abhimāna-varjitaḥ san yaḥ pumāṃś carati prārabdha-karma-vaśena bhogān bhuṅkte yādṛcchikatayā yatra kvāpi gacchatīti vā  sa evaṃbhūtaḥ sthita-prajñaḥ śāntiṃ sarva-saṃsāra-duḥkhoparama-lakṣaṇām avidyā-tat-kārya-nivṛttim adhigacchati jñāna-balena prāpnoti  tad etad īdṛśaṃ vrajanaṃ sthita-prajñasyeti caturtha-praśnasyottaraṃ parisamāptam", "category": "Epic, Mahabharata", "book": "Bhagavad Gita", "position": "Chapter 2, Verse 71"}
{"quote": "viśvanāthaḥ : kaścit tu kāmeṣu aviśvasan naiva tān bhuṅkte ity āha  vihāyeti nirahaṅkāro nirmama iti deha-daihikeṣu ahaṃtā-mamatā-śūnyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 71"}
{"quote": "baladevaḥ : vihāyeti  prāptān kāmān viṣayān sarvān vihāya śarīropajīvana-mātre 'pi nirmamo mamtā-śūnyaḥ nirahaṅkāro 'nātmani śarīre ātmābhimāna-śūnyaś carati tad-upajīvana-mātraṃ bhakṣayati yatra kvāpi gacchati vā sa śāntiṃ labhate iti vrajeta kim ity asyottaram", "category": "Epic, Mahabharata", "book": "Bhagavad Gita", "position": "Chapter 2, Verse 71"}
{"quote": "eṣā brāhmī sthitiḥ pārtha naināṃ prāpya vimuhyati  sthitvāsyām anta-kāle 'pi brahma-nirvāṇam ṛcchati", "category": "Epic, Mahabharata", "book": "Bhagavad Gita", "position": "Chapter 2, Verse 72"}
{"quote": "śrīdharaḥ : uktāṃ jñāna-niṣṭhāṃ stuvann upasaṃharati eṣeti  brāhmī sthitir brahma-jñāna-niṣṭhā  eṣaivaṃvidhā  enāṃ parameśvarārādhanena viśuddhāntaḥkaraṇaḥ pumān prāpya na vimuhyati  punaḥ saṃsāra-mohaṃ na prāpnoti  yato 'nta-kāle mṛtyu-samaye 'py asyāṃ lakṣa-mātram api sthitvā brahma-nirvāṇam brahmaṇi nirvāṇaṃ layam ṛcchati prāpnoti  kiṃ punar vaktavyaṃ bālyam ārabhya sthitvā prāpnotīti", "category": "Epic, Mahabharata", "book": "Bhagavad Gita", "position": "Chapter 2, Verse 72"}
{"quote": "iti śrī-śrīdhara-svāmikṛtāyāṃ bhagavad-gītā-ṭīkāyāṃ subodhinyāṃ dvitīyo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "madhusūdanaḥ : tad evaṃ caturṇāṃ praśnānām uttara-vyājena sarvāṇi sthita-prajña-lakṣaṇāni mumukṣu-kartavyatayā kathitāni  samprati karma-yoga-phala-bhūtāṃ sāṅkhya-niṣṭhāṃ stuvann upasaṃharati eṣeti  eṣā sthita-prajña-lakṣaṇa-vyājena kathitā  eṣā te 'bhihitā sāṅkhye buddhir iti ca prāg uktā sthitir niṣṭhā sarva-karma-saṃnyāsa-pūrvaka-paramātma-jñāna-lakṣaṇā brāhmī brahma-viṣayā  he pārtha ! enāṃ sthitiṃ prāpya yaḥ kaścid api pnar na vimuhyati  na hi jñāna-bādhitasyājñānasya punaḥ sambhavo 'sti anāditvenotpatty-asambhavāt  asyāṃ sthitāv anta-kāle 'pi antye 'pi vaayasi sthitvā brahma-nirvāṇaṃ brahmaṇi nirvāṇaṃ nirvṛttiṃ brahma-rūpaṃ nirvāṇam iti vā  ṛcchati gacchaty abhedena  kim u vaktavyaṃ yo bramacaryād eva saṃnyasya yāvaj-jīvam asyāṃ brāhmyāṃ sthitāv avatiṣṭhate sa brahma-nirvāṇam ṛcchatīty api-śabdārthaḥ", "category": "Epic, Mahabharata", "book": "Bhagavad Gita", "position": "Chapter 2, Verse 72"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām sarva-gītārtha-sūtraṇaṃ nāma dvitīyo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "viśvanāthaḥ : upasaṃharati eṣeti  brāhmī brahma-prāpikā  anta-kāle mṛtyu-samaye 'pi  kiṃ punar ābālyam", "category": "Epic, Mahabharata", "book": "Bhagavad Gita", "position": "Chapter 2, Verse 72"}
{"quote": "iti sārārtha-varṣiṇyāṃ harṣiṇyāṃ bhakta-cetasām  śrī-gītāsu dvitīyo 'yaṃ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "baladevaḥ : sthita-prajñatāṃ stauti eṣeti  brāhmī brahma-prāpikā  anta-kāle carame vayasi  kiṃ punar ākaumāraṃ brahma ṛcchati labhate  nirvāṇam amṛta-rūpaṃ tat pradam ity arthaḥ  nanu tasyāṃ sthitaḥ kathaṃ brahma prāpnoti  tat-prāptes tad-bhakti-hetukatvād iti ced ucyate  tasyās tad-bhakti-hetukatvāt tad-bhakti-hetutvāc ca tat-prāpakateti", "category": "Epic, Mahabharata", "book": "Bhagavad Gita", "position": "Chapter 2, Verse 72"}
{"quote": "iti śrīmad-bhagavad-gītopaniṣad-bhāṣye dvitīyo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 2, Verse 2"}
{"quote": "evaṃ tāvad aśocyān anvaśocas tvam [gītā 2.11] ity ādinā prathamaṃ mokṣa-sādhanatvena dehātma-viveka-buddhir uktā  tad-anantaram eṣā te 'bhihitā sāṅkhye buddhir yoge tv imāṃ śṛṇu [gītā 2.39] ity ādinā karma coktam  na ca tayor guṇa-pradhāna-bhāvaḥ spaṣṭaṃ darśitaḥ  tatra buddhi-yuktasya sthita-prajñasya niṣkāmatva-niyatendriyatva-nirahaṅkāratvādy-abhidhānād eṣā brāhmī sthitiḥ pārtha [gītā 2.72] iti sapraśaṃsam upasaṃhārāc ca buddhi-karmaṇor madhye buddheḥ śreṣṭhatvaṃ bhagavato 'bhipretaṃ manvāno 'rjuna uvāca jyāyasī ced iti  karmaṇaḥ sakāśāt mokṣāntaraṅgatvena buddhir jyāyasī adhikatarā śreṣṭhā cet tava saṃmatā tarhi kim arthaṃ tasmād yudhyasveti tasmād uttiṣṭeti ca vāraṃ vāraṃ vadan ghore hiṃsātmake karmaṇi māṃ niyojayasi pravartayasi", "category": "Epic, Mahabharata", "book": "Bhagavad Gita", "position": "Chapter 3, Verse 1"}
{"quote": "he janārdana ! sarvair janair ardyate yācyate svābhilaṣita-siddhaya iti tvaṃ tathābhūto mayāpi śreyo 'niścayārthaṃ yācyasa iti naivānucitam iti sambodhanābhiprāyaḥ  karmaṇo niṣkāmād api buddhir ātma-tattva-viṣayā jyāyasī praśastatarā ced yadi te tava matā tat tadā kiṃ karmaṇi ghore hiṃsādy-anekāyāsa-bahule mām atibhaktaṃ niyojayasi karmaṇy evādhikāras ta ity ādinā viśeṣeṇa prerayasi  he keśava sarveśvara  sarveśvarasya sarveṣṭa-dāyinas tava māṃ bhaktaṃ śiṣyas te 'haṃ śādhi mām ity ādinā tvad-eka-śaraṇatayopasannaṃ prati pratāraṇā noicitety abhiprāyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 1"}
{"quote": "pūrva-vākyeṣu jñāna-yogān niṣkāma-karma-yogāc ca nistraiguṇya-prāpakasya guṇātīta-bhakti-yogasya utkarṣam ākalayya tatraiva svautsukyam abhivyañjan sva-dharme saṃgrāme pravartakaṃ bhagavantaṃ sakhya-bhāvenopālabhate  jyāyasī śreṣṭhā buddhir vyavasāyātmikā guṇātītā bhaktir ity arthaḥ  ghore yuddha-rūpe karmaṇi kiṃ niyojayasi pravartayasi  he janārdana janān svajanān svājñayā pīḍayasīty arthaḥ  na ca tavājñā kenāpi anyathā kartuṃ śakyata ity āha  he keśava ko brahmā īśo mahādevaḥ  tāv api vayase vaśīkaroṣi", "category": "Epic, Mahabharata", "book": "Bhagavad Gita", "position": "Chapter 3, Verse 1"}
{"quote": "iti hari-vaṃśe kṛṣṇaṃ prati rudroktiḥ  durlaṅghyājñas tvaṃ śreyo 'rthinā mayābhyarthito mama śreyo niścitya brūhīti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 1"}
{"quote": "vyāmiśreṇaiva vākyena buddhiṃ mohayasīva me  tad ekaṃ vada niścitya yena śreyo 'ham āpnuyām", "category": "Epic, Mahabharata", "book": "Bhagavad Gita", "position": "Chapter 3, Verse 2"}
{"quote": "śrīdharaḥ : nanu dharmyād dhi yuddhāc chreyo 'nyat kṣatriyasya na vidyata ity ādinā karmaṇo 'pi śreṣṭhatvm uktam eva ity āśaṅkyāha vyāmiśreṇeti  kvacit karma-praśaṃsā kvacit jñāna-praśaṃsā ity evaṃ vyāmiśraṃ sandeho 'pādakam iva yad vākyaṃ tena me mama buddhiṃ matim ubhayatra dolāyitāṃ kurvan mohayasīva  ata ubhayor madhye yad bhadraṃ tad ekaṃ niścitya vadeti  yad vā, idam eva śreyaḥ-sādhanam iti niścitya yenānuṣṭhitena śreyo mokṣam aham āpnuyāṃ prāpsyāmi tad evaikaṃ niścitya vadety arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 2"}
{"quote": "bhāṣya-kāra-mata-sāra-darśinā grantha-mātram iha yojyate mayā  āśayo bhagavataḥ prakāśyate kevalaṃ sva-vacaso viśuddhaye", "category": "Epic, Mahabharata", "book": "Bhagavad Gita", "position": "Chapter 3, Verse 2"}
{"quote": "iti yoga-śabda-vācyaṃ jñānam api bravīṣi  yadā te moha-kalilaṃ [gītā 2.52] ity anena jñānaṃ kevalam api bravīṣi  kiṃ cātra iva-śabdena tvad-vākyasya vastuto nāsti nānārtha-miśritatvam  nāpi kṛpālos tava man-mohanecchā  nāpi mama tat-tad-arthānabhijñatvam iti bhāvaḥ  ayaṃ gūḍho 'bhiprāyaḥ rājasāt karmaṇaḥ sakāśāt sāttvikaṃ karma śreṣṭhaṃ, tac ca sāttvikam eva  nirguṇa-bhaktiś ca tasmādn atiśreṣṭhaiva  tatra sā yadi mayi na sambhaved iti brūṣe, tadā sāttvikaṃ jñānam evaikaṃ mām upadiśa  tata eva duḥkha-mayāt saṃsāra-bandhanān mukto bhaveyam iti", "category": "Epic, Mahabharata", "book": "Bhagavad Gita", "position": "Chapter 3, Verse 2"}
{"quote": "baladevaḥ : vyāmiśreṇeti  sāṅkhya-buddhi-yoga-buddhyor indriya-nivṛtti-rūpayoḥ sādhya-sādhakatvāvarodhi yad vākyaṃ tad vyāmiśram ucyate  tena me buddhiṃ mohayasīva  vastutas tu sarveśvarasya mat-sakhasya ca me man-mohakatā nāsty eva  mad-buddhi-doṣād evaṃ prayemy aham atīvaśabdārthaḥ  tat tasmād ekam avyāmiśraṃ vākyaṃ vada  na karmaṇā na prajayā dhanena tyāgenaikenāmṛtatvam ānaśur nāsty akṛtaḥ kṛtena iti śrutivat  yenāham anuṣṭheyaṃ niścityātmanaḥ śreyaḥ prāpnuyām", "category": "Epic, Mahabharata", "book": "Bhagavad Gita", "position": "Chapter 3, Verse 2"}
{"quote": "śrī-bhagavān uvāca loke 'smin dvividhā niṣṭhā purā proktā mayānagha  jñāna-yogena sāṃkhyānāṃ karma-yogena yoginām", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "śrīdharaḥ : atrottaraṃ śrī-bhagavān uvāca loke 'sminn iti  ayam arthaḥ  yadi mayā paraspara-nirapekṣaṃ mokṣa-sādhanatvena karma-jñāna-yoga-rūpaṃ niṣṭhā-dvayam uktaṃ syāt tarhi dvayor madhye yad bhadraṃ syāt tad ekaṃ vada iti tvadīya-praśnaḥ saṃgacchate  na tu mayā tathoktam  dvābhyām ekaiva brahma-niṣṭhā uktā  guṇa-pradhāna-bhūtayos tayoḥ svātantryānupapatteḥ ekasyā eva tu prakāra-bheda-mātram adhikāri-bhedenoktam iti  asmin śuddhāśuddhāntaḥ karaṇatayā dvividhe loke adhikāri-jane dve vidhe prakārau yasyāḥ sā  dvi-vidhā niṣṭhā mokṣa-paratā pūrvādhyāye mayā sārvajñena proktā spaṣṭam evoktā  prakāra-dvayam eva nirdiśati jñāna-yogenety ādi  sāṅkhyānāṃ śuddhāntaḥkaraṇānāṃ jñāna-bhūmikām ārūḍhānāṃ jñāna-paripākārthaṃ jñāna-yogena dhyānādinā niṣṭhā brahma-paratoktā  tāni sarvāṇi saṃyamya yukta āsīta mat-para ity ādinā  sāṅkhya-bhūmikām ārurukṣūṇāṃ tv antaḥkaraṇa-śuddhi-dvārā tad-ārohaṇārthaṃ tad-upāya-bhūta-karma-yogādhikāriṇāṃ yogināṃ karma-yogena niṣṭhoktā dharmyād dhi yuddhāc chreyo 'nyat kṣatriyasya na vidyata ity ādinā  ataeva tava citta-śuddhi-rūpāvasthā-bhedena dvi-vidhāpi niṣṭhoktā  eṣā te 'bhihitā sāṅkhye buddhir yoge tv imāṃ śṛṇv iti", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "ataeva na jñāna-karmaṇoḥ samuccayo vikalpo vā  kintu niṣkāma-karmaṇā śuddhāntaḥ-karaṇānāṃ sarva-karma-saṃnyāsenaiva jñānam iti citta-śuddhy-aśuddhi-rūpāvasthā-bhedenaikam eva tvāṃ prati dvividhā niṣṭhoktā  eṣā te 'bhihitā sāṃkhye buddhir yoge tv imāṃ śṛṇu [gītā 2.39] iti  ato bhūmikā-bhedenaikam eva praty ubhayopayogān nādhikāra-bhede 'py upadeśa-vaiyarthyam ity abhiprāyaḥ  etad eva darśayitum aśuddha-cittasya citta-śuddhi-paryantaṃ karmānuṣṭhānaṃ na karmaṇām anārambhāt [gītā 3.4] ity ādibhir moghaṃ prātha sa jīvati [gītā 3.16] ity antais trayodaśabhir darśayati  śuddha-cittasya tu jñānino na kiṃcid api karmāpekṣitam iti darśayati yas tv ātma-ratir [gītā 3.17] iti dvābhyām  tasmād asaktaḥ ity ārabhya tu bandha-hetor api karmaeo mokṣa-hetutvaṃ sattva-śuddhi-jñānotpatti-dvāreṇa sambhavati phalābhisandhi-rāhitya-rūpa-kauśaleneti darśayiṣyati  tataḥ paraṃ tv atha keneti praśnam utthāpya kāma-doṣeṇaiva kārya-karmaṇaḥ śuddhi-hetutvaṃ nāsti  ataḥ kāma-rāhityenaiva karmāṇi kurvann antaḥ-karaṇa-śuddhyā jñānādhikārī bhaviṣyasīti yāvad-adhyāya-samāpti vadiṣyati bhagavān", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "viśvanāthaḥ : atrottaram  yadi mayā paraspara-nirapekṣāv eva mokṣa-sādhanatvena karma-yoga-jñāna-yogāv uktau syātām  tadā tad ekaṃ vada niścityeti tvat-praśno ghaṭate  mayā tu karmānuṣṭhā-jñāna-niṣṭhāvattvena yad dvaividhyam uktam, tat khalu pūrvottara-daśā-bhedād eva, na tu vastuto mokṣaṃ praty adhikāri-dvaidham ity āha loke iti dvābhyām  dvividhā dvi-prakārā niṣṭhā nitarāṃ sthiti-maryādety arthaḥ  purā proktā pūrvādhyāye kathitā  tām evāha sāṅkhyānāṃ sāṅkhaṃ jñānaṃ tad-vatām  teṣāṃ śuddhāntaḥ-karaṇatvena jñāna-bhūmikām adhirūḍhānāṃ jñāna-yogenaiva niṣṭhā tenaiva maryādā sthāpitā  atra loke tu jñānitvenaiva khyāpitā ity arthaḥ - tāni sarvāṇi saṃyamya yukta āsīta mat-paraḥ [gītā 2.61] ity ādinā  tathā śuddhāntaḥkaraṇatvābhāvena jñāna-bhūmikām adhiroḍhum asamarthānāṃ yogināṃ tad-ārohaṇārtham upāyavatāṃ karma-yogena mad-arpita-niṣkāma-karmaṇā niṣṭhā maryādā sthāpitā  te khalu karmitvenaiva khyāpitety arthaḥ - dharmyād dhi yuddhāc chreyo 'nyat kṣatriyasya na vidyate [gītā 2.31] ity ādinā  tena karmiṇaḥ jñāninaḥ iti nāma-mātreṇaiva dvaividhyam  vastgutas tu karmiṇa eva karmibhiḥ śuddha-cittā jñānino bhavanti  jñānina eva bhaktyā mucyanta iti mad-vākya-samudāyārtha iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "viśvanāthaḥ : atrottaram  yadi mayā paraspara-nirapekṣāv eva mokṣa-sādhanatvena karma-yoga-jñāna-yogāv uktau syātām  tadā tad ekaṃ vada niścityeti tvat-praśno ghaṭate  mayā tu karmānuṣṭhā-jñāna-niṣṭhāvattvena yad dvaividhyam uktam, tat khalu pūrvottara-daśā-bhedād eva, na tu vastuto mokṣaṃ praty adhikāri-dvaidham ity āha loke iti dvābhyām  dvividhā dvi-prakārā niṣṭhā nitarāṃ sthiti-maryādety arthaḥ  purā proktā pūrvādhyāye kathitā  tām evāha sāṅkhyānāṃ sāṅkhaṃ jñānaṃ tad-vatām  teṣāṃ śuddhāntaḥ-karaṇatvena jñāna-bhūmikām adhirūḍhānāṃ jñāna-yogenaiva niṣṭhā tenaiva maryādā sthāpitā  atra loke tu jñānitvenaiva khyāpitā ity arthaḥ - tāni sarvāṇi saṃyamya yukta āsīta mat-paraḥ [gītā 2.61] ity ādinā  tathā śuddhāntaḥkaraṇatvābhāvena jñāna-bhūmikām adhiroḍhum asamarthānāṃ yogināṃ tad-ārohaṇārtham upāyavatāṃ karma-yogena mad-arpita-niṣkāma-karmaṇā niṣṭhā maryādā sthāpitā  te khalu karmitvenaiva khyāpitety arthaḥ - dharmyād dhi yuddhāc chreyo 'nyat kṣatriyasya na vidyate [gītā 2.31] ity ādinā  tena karmiṇaḥ jñāninaḥ iti nāma-mātreṇaiva dvaividhyam  vastgutas tu karmiṇa eva karmibhiḥ śuddha-cittā jñānino bhavanti  jñānina eva bhaktyā mucyanta iti mad-vākya-samudāyārtha iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "śrīdharaḥ : ataḥ samyak-citta-śuddhyā jñānotpatti-paryantaṃ varṇāśramocitāni karmāṇi kartavyāni  anyathā citta-śuddhy-abhāvena jñānānutpatter ity āha na karmaṇām iti  karmaṇām anārambhād ananuṣṭhānān naiṣkarmyaṃ jñānaṃ nāśnute na prāpnoti  nanu caitam eva pravrājino lokam icchantaḥ pravrajantīti śrutyā saṃnyāsasya mokṣād aṅgatva-śruteḥ saṃnyasanād eva mokṣo bhaviṣyati  kiṃ karmabhiḥ ? ity āśaṅkyoktaṃ na ceti  citta-śuddhiṃ vinā kṛtāt saṃnyasanād eva jñāna-śūnyāt siddhiṃ mokṣaṃ na samadhigacchati na prāpnoti", "category": "Epic, Mahabharata", "book": "Bhagavad Gita", "position": "Chapter 3, Verse 4"}
{"quote": "nanu etam eva pravrājino lokam icchantaḥ pravrajanti iti śruteḥ sarva-karma-saṃnyāsād eva jñāna-niṣṭhopapatteḥ kṛtaṃ karmabhir ity ata āha na ca saṃnyasanād eva citta-śuddhiṃ vinā kṛtāt siddhiṃ jñāna-niṣṭhā-lakṣaṇāṃ samyak-phala-paryavasāyitvenādhigacchati naiva prāpnotīty arthaḥ  karma-janyāṃ citta-śuddhim antareṇa saṃnyāsa eva na sambhavati  yathā-kathaṃcid autsukya-mātreṇa kṛto 'pi na phala-paryavasāyīti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 4"}
{"quote": "viśvanāthaḥ : citta-śuddhy-abhāve jñānānutpattim āha neti  śāstrīya-karmaṇām anārambhād ananuṣṭhānān naiṣkarmyaṃ jñānaṃ na prāpnoti na cāśuddha-cittaḥ  saṃnyasanāc chāstrīya-karma-tyāgāt", "category": "Epic, Mahabharata", "book": "Bhagavad Gita", "position": "Chapter 3, Verse 4"}
{"quote": "baladevaḥ : ato 'śuddha-cittena citta-śuddheḥ sva-vihitāni karmāṇy evānuṣṭheyānīty āha na karmaṇām ity ādibhis trayodaśabhiḥ  karmaṇāṃ tam etam iti vākyena jñānāṅgatayā vihitānām anārambhād ananuṣṭhānād aviśuddha-cittaḥ puruṣo naiṣkarmyaṃ nikhilendriya-vyāpāra-rūpa-karma-viratiṃ jñāna-niṣṭhām iti yāvat nāśnute na labhate  na ca sa teṣāṃ karmaṇāṃ saṃnyāsāt parityāgāt siddhiṃ muktiṃ samadhigacchati", "category": "Epic, Mahabharata", "book": "Bhagavad Gita", "position": "Chapter 3, Verse 4"}
{"quote": "śrīdharaḥ : karmaṇāṃ ca saṃnyāsas teṣv anāsakti-mātram  na tu svarūpeṇa  aśakyatvād iti  āha na hi kaścid iti  jātu kasyāṃcid apy avasthāyāṃ kṣaṇa-mātram api kaścid api jñāny-ajñāno vā akarma-kṛt karmāṇy akurvāṇo na tiṣṭhati  atra hetuḥ -- prakṛtijair svabhāva-prabhavai rāga-dveṣādibhir guṇaiḥ sarvo 'pi janaḥ karma kāryate  karmaṇi pravartyate  avaśo 'svatantraḥ san", "category": "Epic, Mahabharata", "book": "Bhagavad Gita", "position": "Chapter 3, Verse 5"}
{"quote": "kasmāt punar avidvān karmāṇy akurvāṇo na tiṣṭhati  hi yasmāt  sarvaḥ prāṇī citta-śuddhi-rahito 'vaśo 'svatantra eva san prakṛtijaiḥ prakṛtito jātair abhivyaktaiḥ kāryākāreṇa sattva-rajas-tamobhiḥ svabhāva-prabhavair vā rāga-dveṣādibhir guṇaiḥ karma laukikaṃ vaidikaṃ vā kāryate  ataḥ karmāṇy akurvāṇo na kaścid api tiṣṭhatīty arthaḥ  yataḥ svābhāvikā guṇāś cālakā ataḥ para-vaśatayā sarvadā karmāṇi kurvato 'śuddha-buddheḥ sarva-karma-saṃnyāso na sambhavatīti na saṃnyāsa-nibandhanā jñāna-niṣṭhā sambhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 5"}
{"quote": "viśvanāthaḥ : kintv aśuddha-cittaḥ kṛta-saṃnyāsaḥ śāstrīyaṃ karma parityajya vyavahārike karmaṇi nimajjatīty āha na hīti  nanu saṃnyāsa eva tasya vaidika-laukika-karma-pravṛttir-virodhī ? tatrāha kāryata iti  avaśo 'svatantraḥ", "category": "Epic, Mahabharata", "book": "Bhagavad Gita", "position": "Chapter 3, Verse 5"}
{"quote": "baladevaḥ : aviśuddha-cittaḥ kṛta-vaidika-karma-saṃnyāso laukike 'pi karmaṇi nimajjatīty āha nahīti  nanu saṃnyāsa eva tasya sarva-karma-virodhīti cet tatrāha kāryata iti  prakṛtijaiḥ svabhāvodbhavair guṇai rāga-dveṣādibhiḥ, kāryate pravartyate avaśaḥ parādhīnaḥ syāt", "category": "Epic, Mahabharata", "book": "Bhagavad Gita", "position": "Chapter 3, Verse 5"}
{"quote": "karmendriyāṇi saṃyamya ya āste manasā smaran  indriyārthān vimūḍhātmā mithyācāraḥ sa ucyate", "category": "Epic, Mahabharata", "book": "Bhagavad Gita", "position": "Chapter 3, Verse 6"}
{"quote": "śrīdharaḥ : ato 'jñaṃ karma-tyāginaṃ nindati karmendriyāṇīti  vāk-pāṇy-ādīni karmendriyāṇi  saṃyamya bhagavad-dhyāna-cchalena indriyārthān viṣayān smarann āste aviśuddhatayā manasā ātmani sthairyābhāvāt, sa mithyācāraḥ kapaṭācāro dāmbhika ucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 6"}
{"quote": "ity ādi-dharma-śāstreṇa  ata upapannaṃ na ca saṃnyasanād evāśuddhāntaḥ-karaṇaḥ siddhiṃ samadhigacchatīti", "category": "Epic, Mahabharata", "book": "Bhagavad Gita", "position": "Chapter 3, Verse 6"}
{"quote": "viśvanāthaḥ : nanu tādṛśo 'pi sannyāsī kaścit  kaścid indriya-vyāpāra-śūnyo mudritākṣo dṛśyate ? tatrāha karmendriyāṇi, vāk-pāṇy-ādīni nigṛhya yo manasā dhyāna-cchalena viṣayān smarann āste, sa mithyācāro dāmbhikaḥ", "category": "Epic, Mahabharata", "book": "Bhagavad Gita", "position": "Chapter 3, Verse 6"}
{"quote": "baladevaḥ : nanu rāga-divyāpāra-śūnyo mudrita-śrotrādiḥ kaścit kaścid yadi dṛśyate tatrāha karmendriyāṇīti  yo yatiḥ karmendriyāṇi vāg-ādīni saṃyamya manasā dhyāna-chadmanā indriyārthān śabda-sparśādīn smarann āste sa vimūḍhātmā mūrkho mithyācāraḥ kathyate  sa ca niruddha-rāgāder ajñasya niṣkāma-karmānuṣṭhānena manaḥ-śuddher anudayāt śrotrādy-aprasāre 'py aśuddhatvān manasā tad-viṣayāṇāṃ sma raṇāj jñānāyodyatasyāpi tasya jñāna-lābhāt mithyācāro vyartha-vāg-ādi-niyama-kriyo dāmbhika ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 6"}
{"quote": "yas tv indriyāṇi manasā niyamyārabhate 'rjuna karmendriyaiḥ karma-yogam asaktaḥ sa viśiṣyate", "category": "Epic, Mahabharata", "book": "Bhagavad Gita", "position": "Chapter 3, Verse 7"}
{"quote": "śrīdharaḥ : etad-viparītaḥ karma-kartā tu śreṣṭha ity āha yas tv indriyāṇīti  yas tv indriyāṇi manasā niyamya īśvara-parāṇi kṛtvā karmendriyaiḥ karma-rūpaṃ yogam upāyam ārabhate 'nutiṣṭhati  asaktaḥ phalābhilāṣa-rahitaḥ san  sa viśiṣyate viśiṣṭo bhavati citta-śuddhyā jñānavān bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 7"}
{"quote": "madhusūdanaḥ : autsukya-mātreṇa sarva-karmāṇy asaṃnyasya citta-śuddhaye niṣkāma-karmāṇy eva yathā-śāstraṃ kuryāt  tasmāt yas tv iti  tu-śabdo 'śuddhāntaḥ-karaṇa-saṃnyāsi-vyatirekārthaḥ  indriyāṇi jñānendriyāei śrotrādīni manasā saha niyamya pāpa-hetu-śabdādi-viṣayāsakter nivartya manasā viveka-yuktena niyamyeti vā  karmendriyair vāk-pāṇy-ādibhiḥ karma-yogaṃ śuddhi-hetutayā vihitaṃ karmārabhate karoty asaktaḥ phalābhilāṣa-śūnyaḥ san yo vivekī sa itarasmān mithyācārād viśiṣyate  pariśrama-sāmye 'pi phalātiśaya-bhāktvena śreṣṭho bhavati  he 'rjunāścaryam idaṃ paśya yad ekaḥ karmendriyāṇi nigṛhṇan jñānendriyāṇi vyāpārayan puruṣārtha-śūnyo 'paras tu jñānendriyāṇi nigṛhya karmendriyāṇi vyāpārayan parama-puruṣārtha-bhāg bhavatīti", "category": "Epic, Mahabharata", "book": "Bhagavad Gita", "position": "Chapter 3, Verse 7"}
{"quote": "viśvanāthaḥ : etad-viparītaḥ śāstrīya-karma-kartā gṛhasthas tu śreṣṭha ity āha yas tv iti  karma-yogaṃ śāstra-vihitam  asakto 'phalākāṅkṣī viśiṣyate  asambhāvita-prasāditvena jñāna-niṣṭhād api puruṣād viśiṣṭaḥ iti śrī-rāmānujācārya-caraṇāḥ", "category": "Epic, Mahabharata", "book": "Bhagavad Gita", "position": "Chapter 3, Verse 7"}
{"quote": "baladevaḥ : etad-vaiparītyena sva-vihita-karma-kartā gṛhastho 'pi śreṣṭha ity āha yas tv iti  ātmānubhava-pravṛttena manasendriyāṇi śrotrādīni niyamyāsaktaḥ phalābhilāṣa-śūnyaḥ san yaḥ karmendriyaiḥ karma-rūpaṃ yogam upāyam ārabhate 'nutiṣṭhati sa viśiṣyate  sambhāvyamāna-jñānatvāt pūrvataḥ śreṣṭho bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 7"}
{"quote": "niyataṃ kuru karma tvaṃ karma jyāyo hy akarmaṇaḥ  śarīrayātrāpi ca te na prasidhyed akarmaṇaḥ", "category": "Epic, Mahabharata", "book": "Bhagavad Gita", "position": "Chapter 3, Verse 8"}
{"quote": "śrīdharaḥ : niyatam iti  yasmād evaṃ tasmān niyataṃ nityaṃ karma sandhyopāsanādi kuru  hi yasmāt  sarva-karmaṇo 'karaṇāt sakāśāt karma-karaṇaṃ jyāyo 'dhikataram  anyathākarmaṇaḥ sarva-karma-śūnyasya tava śarīra-yātrā śarīra-nirvāho 'pi na prasidhyen na bhavet", "category": "Epic, Mahabharata", "book": "Bhagavad Gita", "position": "Chapter 3, Verse 8"}
{"quote": "kasmād aśuddhāntaḥ-karaṇena karmaiva kartavyaṃ hi yasmād akarmaṇo 'karaṇāt karmaiva jyāyaḥ praśasyataram  na kevalaṃ karmābhāve tavāntaḥ-karaṇa-śuddhir eva na sidhyet  kintu akarmaṇo yuddhādi-karma-rahitasya te tava śarīra-yātrā śarīra-sthitir api na prakarṣeṇa kṣātra-vṛtti-kṛtatva-lakṣaṇena sidhyet  tathā ca prāg uktam  api cety antaḥ-karaṇa-śuddhi-samuccayārthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 8"}
{"quote": "viśvanāthaḥ : tasmāt tvaṃ niyataṃ nityaṃ sandhyopāsanādi# akarmaṇaḥ karma-sannyāsāt sakāśāj jyāyaḥ śreṣṭham  sannyāsa-sarva-karmaṇas tava śarīra-nirvāho 'pi na sidhyet", "category": "Epic, Mahabharata", "book": "Bhagavad Gita", "position": "Chapter 3, Verse 8"}
{"quote": "baladevaḥ : niyatam iti tasmāt tvam aviśuddha-citto niyatam āvaśyaka-karam kuru citta-viśuddhaye niṣkāmatayā sva-vihitaṃ karmācarety arthaḥ  akarmaṇam autsukya-mātreṇa sarva-karma-saṃnyāsa-sakāśāt karmaiva jyāyaḥ praśastataraṃ krama-sopāna-nyāyena jñānotpādakatvāt  autsukya-mātreṇa karma tyajator maline hṛdi jñāna-prakāśāt  kiṃ cākarmaṇaḥ saṃnyasta-sarva-karmaṇas tava śarīra-yātrā deha-nirvāho 'pi na sidhyet  yāvat sādhana-pūrti-deha-dhāraṇasyāvaśyakatvāt tad-arthaṃ jñānī bhikṣāṭanādi-karmānutiṣṭhati  tac ca kṣatriyasya tavānucitam  tasmāt sva-vihitena yuddha-prajā-pālanādi-karmaṇā śulkāni vittāny upārjya tair nirvyūha-deha-yātraḥ svātmānam anusandhehīti", "category": "Epic, Mahabharata", "book": "Bhagavad Gita", "position": "Chapter 3, Verse 8"}
{"quote": "yajñārthāt karmaṇo 'nyatra loko 'yaṃ karma-bandhanaḥ  tad-arthaṃ karma kaunteya mukta-saṅgaḥ samācara", "category": "Epic, Mahabharata", "book": "Bhagavad Gita", "position": "Chapter 3, Verse 9"}
{"quote": "śrīdharaḥ : sāṅkhyās tu sarvam api karma-bandhaktavān na kāryam ity āhuḥ  tannirākurvann āha yajñārthād iti  yajño 'tra viṣṇuḥ  yajño vai viṣṇur iti śruteḥ  tad-ārādhanārthāt karmaṇo nyatra tad ekaṃ loko 'yaṃ karma-bandhanaḥ karmabhir vadhyate  na tu īśvarārādhanārthena karmaṇā  atas tad-arthaṃ viṣṇu-prīty-arthaṃ mukta-saṅgo niṣkāmaḥ san karma samyag ācara", "category": "Epic, Mahabharata", "book": "Bhagavad Gita", "position": "Chapter 3, Verse 9"}
{"quote": "madhusūdanaḥ : karmaṇā badhyate jantuḥ [mbh 12.241.7] iti smṛteḥ sarvaṃ karma bandhātmakatvān mumukṣuṇā na kartavyam iti matvā tasyottaram āha yajñārthād iti  yajñaḥ parameśvaraḥ yajño vai viṣṇur [taitts 1.7.4] iti śruteḥ  tad-ārādhanārthaṃ yat kriyate karma tad-yajñārthaṃ tasmāt karmaṇo 'nyatra karmaṇi pravṛtto 'yaṃ lokaḥ karmādhikārī karma-bandhanaḥ karmaṇā badhyate na tv īśvarārādhnārthena  atas tad-arthaṃ yajñārthaṃ karma he kaunteya ! tvaṃ karmaṇy adhikṛto mukta-saṅgaḥ san samācara samyak-śraddhādi-puraḥsaram ācara", "category": "Epic, Mahabharata", "book": "Bhagavad Gita", "position": "Chapter 3, Verse 9"}
{"quote": "asmin loke vartamānaḥ sva-dharma-stho 'naghaḥ śuciḥ  jñānaṃ viśuddham āpnoti mad-bhaktiṃ vā yadṛcchayā  [bhp 11.20.10-1] iti", "category": "Epic, Mahabharata", "book": "Bhagavad Gita", "position": "Chapter 3, Verse 9"}
{"quote": "baladevaḥ : nanu karmaṇi kṛte bandho bhavet  karmaṇā badhyate jantur ity ādi-smaraṇāc ceti tatrāha yajñārthād iti  yajñaḥ parameśvaraḥ yajño vai viṣṇur iti śruteḥ  tad-arthāt tat-toṣa-phalāt karmaṇo 'nyatra svasukha-phalaka-karmaṇi kriyamāṇe 'yaṃ lokaḥ prāṇī karma-bandhanaḥ karmaṇā badhyate  tasmāt tad-arthaṃ viṣṇu-toṣārthaṃ karma samācara  he kaunteya mukta-saṅgas tyakta-sukhābhilāṣaḥ san nyāyopārjita-dravya-siddhena yajñādinā viṣṇur ārādhya tac-cheṣeṇa deha-yātrāṃ kurvan na badhyata ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 9"}
{"quote": "saha-yajñāḥ prajāḥ sṛṣṭvā purovāca prajāpatiḥ  anena prasaviṣyadhvam eṣa vo 'stv iṣṭa-kāma-dhuk", "category": "Epic, Mahabharata", "book": "Bhagavad Gita", "position": "Chapter 3, Verse 10"}
{"quote": "śrīdharaḥ : prajāpati-vacanād api karma-kartaiva śreṣṭha ity āha sahayajñā iti  yañena saha vartanta iti sahayajñāḥ yajñādhikṛtā brāhmaṇādi-prajāḥ purā sargādau sṛṣṭvā idam uvāca brahmā anena yajñena prasaviṣyadhvam  prasavo hi vṛddhiḥ  uttarottarābhivṛddhiṃ labhadhvam ity arthaḥ  tatra hetuḥ  eṣa yajño vo yuṣmākam iṣṭa-kāma-dhuk  iṣṭān dogdhīti tathā  abhīṣṭa-bhoga-prado 'stu ity arthaḥ  atra ca yajña-grahaṇam āvaśyaka-karmopalakṣaṇārtham  kāmya-karma-praśaṃsā tu prakaraṇe 'saṅgatāpi sāmānyato 'karmaṇaḥ karma śreṣṭham ity etad artham ity adoṣaḥ", "category": "Epic, Mahabharata", "book": "Bhagavad Gita", "position": "Chapter 3, Verse 10"}
{"quote": "atra yadyapi yajña-grahaṇam āvaśyaka-karmopalakṣaṇārtham akaraṇe pratyavāyasyāgre kathanāt  kāmya-karmaṇāṃ ca prakṛte prastāvo nāsty eva mā karma-phala-hetur bhūr ity anena nirākṛtatvāt  tathāi nitya-karmaṇām ānuṣaṅgika-phala-sadbhāvāt  eṣa vo 'stv iṣṭa-kāma-dhuk ity upapadyate  tathā ca āpastambaḥ smarati tad yathāmre phalārthe nimitte chāyā-gandhāv anūtpadyete evaṃ dharmaṃ caryamāṇam arthā anūtpadyante no ced anūtpadyante na dharma-hānir bhavati iti  phala-sad-bhāve 'pi tad-abhisandhy-anabhisandhibhyāṃ kāmya-nityayor viśeṣaḥ  anabhisaṃhitasyāpi vastu-svabhāvād utpattau na viśeṣaḥ  vistareṇa cāgre pratipādayiṣyate", "category": "Epic, Mahabharata", "book": "Bhagavad Gita", "position": "Chapter 3, Verse 10"}
{"quote": "viśvanāthaḥ : tad evāśuddha-cittau niṣkāmaṃ karmaiva kuryān na tu sannyāsam ity uktam  idānīṃ yadi ca niṣkāmo 'pi bhavituṃ na śaknuyāt tadā sakāmam api dharmaṃ viṣṇv-arpitaṃ kuryān na tu karma-tyāgam ity āha saheti saptabhiḥ  yajñena sahitāḥ saha-yajñāḥ vopasarjanasya iti sahasyādeśābhāvaḥ  purā viṣṇv-arpita-dharma-kāriṇīḥ prajāḥ sṛṣṭvā brahmovāca anena dharmeṇa prasaviṣyadhvaṃ prasavo vṛddhir uttarottaram ativṛddhiṃ labhadhvam ity arthaḥ  tāsāṃ sa-kāmatvam abhilakṣyāha eṣa yajño va iṣṭa-kāma-dhug-abhīṣṭa-bhoga-prado 'stv ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 10"}
{"quote": "baladevaḥ : ayajñeśeṣeṇa deha-yātrāṃ kurvato doṣam āha saheti  prajāpatiḥ sarveśvaro viṣṇuḥ patiṃ viśvasyātmeśvaram ity ādi-śruteḥ  brahma prajānāṃ patir acyuto 'sāv ity ādi-smaraṇāc ca  purā ādi-sarge saha-yajñā yajñaiḥ sahitā deva-mānavādi-rūpāḥ prajāḥ sṛṣṭvā nāma-rūpa-vibhāga-śūnyāḥ prakṛti-śaktike svasmin vilīnāḥ puruṣārthāyogyās tās tat-sampādaka-nāma-rūpa-bhājo vidhāya yajñaṃ tan-nirūpakaṃ vedaṃ ca prakāśyety arthaḥ  tāḥ pratīdam uvāca kāruṇikaḥ  anena vedoktena mad-arpitena yajñena yūyaṃ prasaviṣyadhvam  prasavo vṛddhiḥ sva-vṛddhiṃ bhajadhvam ity arthaḥ  eṣa mad-arpito yajño vo yuṣmākam iṣṭa-kāma-dhuk hṛd-viśuddhy-ātma-jñāna-deha-yātrā-sampādana-dvārā vāñchita-mokṣa-prado 'stu", "category": "Epic, Mahabharata", "book": "Bhagavad Gita", "position": "Chapter 3, Verse 10"}
{"quote": "devān bhāvayatānena te devā bhāvayantu vaḥ  parasparaṃ bhāvayantaḥ śreyaḥ param avāpsyatha", "category": "Epic, Mahabharata", "book": "Bhagavad Gita", "position": "Chapter 3, Verse 11"}
{"quote": "śrīdharaḥ : katham iṣṭa-kāma-dogdhā yajño bhaved iti ? tatrāha devān iti  anena yajñena devān bhāvayata  havir bhāgaiḥ saṃvardhayata te ca devā vo yuṣmān saṃvardhayantu vṛṣṭy-ādinā annotpatti-dvāreṇa  evam anyonyaṃ saṃvardhayanto devāś ca yūyaṃ ca parasparaṃ śreyo 'bhīṣṇam artham avāpsyatha prāpsyatha", "category": "Epic, Mahabharata", "book": "Bhagavad Gita", "position": "Chapter 3, Verse 11"}
{"quote": "madhusūdanaḥ : katham iṣṭa-kāma-dogdhṛtvaṃ yajñasyeti tad āha devān iti  anena yajñena yūyaṃ yajamānā devān indrādīn bhāvayata havir-bhogaiḥ saṃvardhayata tarpayatety arthaḥ  te devā yuṣmābhir bhāvitāḥ santo vo yuṣmān bhāvayantu vṛṣṭy-ādinānnotpatti-dvāreṇa saṃvardhayantu  evam anyonyaṃ saṃvardhayanto devāś ca yūyaṃ ca varaṃ śreyo 'bhimatam arthaṃ prāpsyatha devās tṛptiṃ prāpsyanti yūyaṃ ca svargākhyaṃ paraṃ śreyaḥ prāpsyathety arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 11"}
{"quote": "viśvanāthaḥ : katham iṣṭa-kāma-prado yajño bhavet tatrāha devān iti  anena yajñena devān bhāvayata  bhāvavataḥ kuruta  bhāvaḥ prītis tad-yuktān kuruta prīṇayan ity arthaḥ  te devā api vaḥ prīṇayatu", "category": "Epic, Mahabharata", "book": "Bhagavad Gita", "position": "Chapter 3, Verse 11"}
{"quote": "baladevaḥ : idaṃ ca prajāḥ prayuktāḥ anena yajñena mad-aṅga-bhūtā-nindādīn bhāvayata tat-tad-dhavir-dānena prītān yūyaṃ kuruta  te devā vo yuṣmāṃs tad-vara-dānena bhāvayantu prītān kurvantu  itthaṃ śuddhāhāreṇa mitho bhāvatās te yūyaṃ paraṃ mokṣa-lakṣaṇaṃ śreyaḥ prāpsyathaḥ tatrāhāra-śuddhir hi jñāna-nisṭhāṅgaṃ, tatrāhāra-śuddhau sattva-śuddhiḥ sattva-śuddhau dhruvā smṛtiḥ smṛti-labdhe sarva-granthīnāṃ vipramokṣaḥ iti śruteḥ", "category": "Epic, Mahabharata", "book": "Bhagavad Gita", "position": "Chapter 3, Verse 11"}
{"quote": "iṣṭān bhogān hi vo devā dāsyante yajña-bhāvitāḥ  tair dattān apradāyaibhyo yo bhuṅkte stena eva saḥ", "category": "Epic, Mahabharata", "book": "Bhagavad Gita", "position": "Chapter 3, Verse 12"}
{"quote": "śrīdharaḥ : etad eva spaṣṭīkurvan karmākaraṇe doṣam āha iṣṭān iti  yajñair bhāvitāḥ santo devā vṛṣṭy-ādi-dvāreṇa vo yuṣmabhyaṃ bhogān dāsyante hi  ato devair dattān annādīn ebhyo devebhyaḥ pañca-yajñādibhir adattvā yo bhuṅkte, sa stenaś caura eva jñeyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 12"}
{"quote": "madhusūdanaḥ : na kevalaṃ pāratrikam eva phalaṃ yajñāt, kintv aihikam apīty āha iṣṭān iti  abhilaṣitān bhogān paśv-anna-hiraṇyādīn vo yuṣmabhyaṃ devā dāsyante vitariṣyanti  hi yasmād yajñair bhāvitās toṣitās te  yasmāt tair ṛṇavad bhavadbhyo dattā bhogās tasmāt tair devair dattān bhogān ebhyo devebhyo 'pradāya yajñeṣu devodeśenāhutīrasampādya yo bhuṅkte dehendriyāṇy eva tarpayati stena eva taskara eva sa deva-svāpahārī devārṇapākaraṇāt", "category": "Epic, Mahabharata", "book": "Bhagavad Gita", "position": "Chapter 3, Verse 12"}
{"quote": "viśvanāthaḥ : etad eva spaṣṭīkurvan karmākaraṇe doṣam āha iṣṭān iti  tair dattān vṛṣṭy-ādi-dvāreṇānnādīn nādīn utpādety arthaḥ  ebhyo devebhyaḥ pañca-mahā-yajñādibhir adattvā yo bhuṅkte, sa tu caura eva", "category": "Epic, Mahabharata", "book": "Bhagavad Gita", "position": "Chapter 3, Verse 12"}
{"quote": "baladevaḥ : etad eva viśadayan karmānuṣṭhānena doṣam āha iṣṭān iti  pūrva-bhāvita-mad-aṅga-bhūtā devā vo yuṣmabhyam iṣṭān mumukṣu-kāmyān uttarottara-yajñāpekṣān bhogān dāsyanti vṛṣṭy-ādi-dvārā vrīhy-ādīn utpādyety arthaḥ  svārcanārthaṃ tair devair dattāṃs tān bhogān ebhyaḥ pañca-yajñādibhir apradāya kevalātma-tṛpti-karo yo bhuṅkte sa stenaś caura eva  devas tāny apahṛtya tair ātmanaḥ poṣāt  cauro bhūpād iva sa yamād daṇḍam arhati pumarthānarhaḥ", "category": "Epic, Mahabharata", "book": "Bhagavad Gita", "position": "Chapter 3, Verse 12"}
{"quote": "yajña-śiṣṭāśinaḥ santo mucyante sarva-kilbiṣaiḥ  bhuñjate te tv aghaṃ pāpā ye pacanty ātma-kāraṇāt", "category": "Epic, Mahabharata", "book": "Bhagavad Gita", "position": "Chapter 3, Verse 13"}
{"quote": "kaṇḍanī peṣaṇī cullī udakumbhī ca mārjanī  pañca-sūnā gṛhasthasya tābhiḥ svargaṃ na vindati  iti  ye ātmano bhojanārtham eva pacanti, na tu vaiśvadevādy-arthaṃ te pāpā durācārā agham eva bhuñjate  madhusūdanaḥ : ye tu vaiśvadevādi-yajñāvaśiṣṭam amṛtaṃ ye 'śnanti te santaḥ śiṣṭā vedokta-kāritvena devādy-ṛṇāpākaraṇāt atas te mucyante sarvair vihitākaraṇa-nimittaiḥ pūrva-kṛtaiś ca pañca-sūnā-nimittaiḥ kilbiṣaiḥ  bhūta-bhāvi-pātakā-saṃsargiṇas te bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 13"}
{"quote": "idaṃ copalakṣaṇaṃ pañca-mahā-yajñānāṃ smārtānāṃ śrautānāṃ ca nitya-karmaṇām  adhikṛtena nityāni karmāṇy avaśyam anuṣṭheyānīti prajāpati-vacanārthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 13"}
{"quote": "kaṇḍanī peṣaṇī cullī udakumbhī ca mārjanī  pañca-sūnā gṛhasthasya tābhiḥ svargaṃ na vindati  iti", "category": "Epic, Mahabharata", "book": "Bhagavad Gita", "position": "Chapter 3, Verse 13"}
{"quote": "baladevaḥ : ye indrādy-aṅgatayāvasthitaṃ yajñaṃ sarveśvaraṃ viṣṇum abhyarcya tac-cheṣam aśnanti tena tad-deha-yātrāṃ sampādayanti te santaḥ sarveśvarasya yajña-puruṣasya bhaktāḥ sarva-kilbiṣair anādi-kāla-vivṛddhair ātmānubhava-pratibandhakair nikhilaiḥ pāpair vimucyante  te tu pāpāḥ pāpa-grastāḥ agham eva bhuñjate  ye tat-tad-devatāṅgatayāvasthitena yajña-puruṣeṇa svārcanāya dattaṃ vrīhy-ādy-ātma-kāraṇāt pacanti tad vipacyātma-poṣaṇaṃ kurvantīty arthaḥ  pakvasya vrīhy-āder agha-rūpeṇa pariṇāmād aghatvam uktam", "category": "Epic, Mahabharata", "book": "Bhagavad Gita", "position": "Chapter 3, Verse 13"}
{"quote": "annād bhavanti bhūtāni parjanyād anna-saṃbhavaḥ  yajñād bhavati parjanyo yajñaḥ karma-samudbhavaḥ", "category": "Epic, Mahabharata", "book": "Bhagavad Gita", "position": "Chapter 3, Verse 14"}
{"quote": "agnau prāstāhutiḥ samyag ādityam upatiṣṭhate  ādityāj jāyate vṛṣṭir vṛṣṭer annaṃ tataḥ prajāḥ", "category": "Epic, Mahabharata", "book": "Bhagavad Gita", "position": "Chapter 3, Verse 14"}
{"quote": "sa ca yajño dharmākhyaḥ sūkṣmaḥ karma-samudbhava ṛtvig-yajamāna-vyāpāra-sādhyaḥ  yajñasya hi apūrvasya vihitaṃ karma kāraṇam", "category": "Epic, Mahabharata", "book": "Bhagavad Gita", "position": "Chapter 3, Verse 14"}
{"quote": "viśvanāthaḥ : jagac-cakra-pravṛtti-hetutvād api yajñaṃ kuryād evety āha annād bhūtāni prāṇino bhavantīti bhūtānāṃ hetur annam  annād eva śukra-śoṇita-rūpeṇa pariṇatāt prāṇi-śarīra-siddhes tasyānnasya hetuḥ parjanyaḥ  vṛṣṭibhir evānna-siddhes tasya parjanyasya hetur yajñaḥ  lokaiḥ kṛtena yajñenaiva samucita-vṛṣṭi-prada-megha-siddhes tasya yajñasya hetuḥ karma-ṛtvig-yajamāna-vyāpārātmakatvāt karmaṇa eva yajña-siddheḥ", "category": "Epic, Mahabharata", "book": "Bhagavad Gita", "position": "Chapter 3, Verse 14"}
{"quote": "agnau prāstāhutiḥ samyag ādityam upatiṣṭhate  ādityāj jāyate vṛṣṭir vṛṣṭer annaṃ tataḥ prajāḥ  iti manu-smṛteḥ", "category": "Epic, Mahabharata", "book": "Bhagavad Gita", "position": "Chapter 3, Verse 14"}
{"quote": "karma brahmodbhavaṃ viddhi brahmākṣara-samudbhavam tasmāt sarva-gataṃ brahma nityaṃ yajñe pratiṣṭhitam", "category": "Epic, Mahabharata", "book": "Bhagavad Gita", "position": "Chapter 3, Verse 15"}
{"quote": "śrīdharaḥ : tathā karmeti  tac ca yajamānādi-vyāpāra-rūpaṃ karma brahmodbhavaṃ viddhi  brahma vedaḥ  tasmāt pravṛttaṃ jānīhi  asya mahato bhūtasya niḥśvasitam etad ṛg-vedo yajur-veaḥ sāma-vedo thāṅgīrasaḥ iti śruteḥ  yata evam akṣarād eva yajña-pravṛtter atyantam abhipreto yajñaḥ, tasmāt sarva-gatam apy akṣaraṃ brahma nityaṃ sarvadā yajñe pratiṣṭhitam  yajñenopāya-bhūtena prāpyata iti yajñe pratiṣṭhitam ucyata iti  udyama-sthā sadā lakṣmīr itivat  yad vā, jagac-cakrasya mūlaṃ karma tasmāt sarva-gataṃ mantrārtha-vādaiḥ sarveṣu siddhārtha-pratipādakeṣu bhūtārthākhyānādiṣu gataṃ sthitam api vedākhyaṃ brahma sarvadā yajñe tātparya-rūpeṇa pratiṣṭhitam  ato yajñādi karma kartavyam ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 15"}
{"quote": "tasmāt sākṣāt paramātma-samudbhavatayā sarva-gataṃ sarva-prakāśakaṃ nityam avināśi ca brahma vedākhyaṃ yajñe dharmākhye 'tīndriye pratiṣṭhitaṃ tātparyeṇa  ataḥ pāṣaṇḍa-pratipāditopadharma-parityāgena veda-bodhita eva dharmo 'nuṣṭheya ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 15"}
{"quote": "agnau prāstāhutiḥ samyag ādityam upatiṣṭhate  ādityāj jāyate vṛṣṭir vṛṣṭer annaṃ tataḥ prajāḥ  iti smṛteḥ", "category": "Epic, Mahabharata", "book": "Bhagavad Gita", "position": "Chapter 3, Verse 15"}
{"quote": "baladevaḥ : tac ca ṛtvig-ādi-vyāpāra-rūpa-karma-brahmodbhavaṃ viddhi  brahma-vedas tasmāt tat pravṛttiṃ jānīhīty arthaḥ  tac ca veda-rūpaṃ brahma akṣarāt pareśāt samudbhavaṃ prakaṭaṃ viddhi  asya mahato bhūtasya niḥśvasitam etad ṛg-vedo yajur-veaḥ sāma-vedo thāṅgīrasaḥ ity ādi-śravaṇāt  yasmāt sva-sṛṣṭa-prajopajīvanāti-priyo yajñas tasmāt sarva-gataṃ nikhila-vyāpakam api brahma nityaṃ sarvadā yajñe pratiṣṭhitaṃ tenaiva tat prāpyata ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 15"}
{"quote": "evaṃ pravartitaṃ cakraṃ nānuvartayatīha yaḥ  aghāyur indriyārāmo moghaṃ pārtha sa jīvati", "category": "Epic, Mahabharata", "book": "Bhagavad Gita", "position": "Chapter 3, Verse 16"}
{"quote": "śrīdharaḥ : yasmād evaṃ parameśvareṇaiva bhūtānāṃ puruṣārtha-siddhaye karmādi-cakraṃ pravartitaṃ tasmāt tad akurvato vṛthaiva jīvitam ity āha evam iti  parameśvara-vākya-bhūtād vedākhyād brahmaṇaḥ puruṣāṇāṃ karmaṇi pravṛttiḥ  tataḥ karma-niṣpattiḥ  tataḥ parjanyaḥ  tato 'nnam  tato bhūtāni  bhūtānāṃ punas tathaiva karma-pravṛttir iti  evaṃ pravartitaṃ cakraṃ yo nānuvartayati nānutiṣṭhati so 'ghāyuḥ  aghaṃ pāpa-rūpam āyur yasya saḥ  yata indriyair viṣayeṣv evāramati, na tu īśvarārādhanārthe karmaṇi  ato moghaṃ vyarthaṃ sa jīvati", "category": "Epic, Mahabharata", "book": "Bhagavad Gita", "position": "Chapter 3, Verse 16"}
{"quote": "brahma-vidaṃ vyāvartayati indriyārāma iti  yata indriyair viṣayeṣv āramati ataḥ karmādhikārī saṃs tad-akaraṇāt pāpam evācinvan vyartham eva jīvatīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 16"}
{"quote": "viśvanāthaḥ : etad-anuṣṭhāne pratyavāyam āha evam iti  cakraṃ pūrva-paścād-bhāgena pravartitam  yajñān parjanyaḥ  parjanyād annam  annāt puruṣaḥ  puruṣāt punar yajñaḥ  yajñāt parjanya ity evaṃ cakraṃ yo nānuvartayati yajñānuṣṭhānena na parivartayati, sa aghāyuḥ pāpa-vyāptāyuḥ  ko narake na maṅkṣyatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 16"}
{"quote": "baladevaḥ : yajñākaraṇe doṣam āhaivam iti  parasmād brahmaṇo vedāvirbhāvas tasmād brahma-pratibodhakāt yajñas tataḥ parjanyas tato 'nnaṃ tato bhūtāni punas tathaiva bhūtānāṃ karma-pravṛttir ity evaṃ nikhila-jagan-nirvāhakaṃ pareśena prajāpatinā pravartitaṃ cakraṃ yo nānuvartayati sa janaḥ pareśa-vimukho 'ghāyuḥ pāpa-jīvano moghaṃ vyartham eva jīvati  he pārtha yad asāv indriyair viṣayeṣv eva ramate na tu para-brahmābhimate yajñe tac-cheṣāśane ca", "category": "Epic, Mahabharata", "book": "Bhagavad Gita", "position": "Chapter 3, Verse 16"}
{"quote": "śrīdharaḥ : tad evaṃ na karmaṇām ārambhād ity-ādinā ajñasya antaḥ-karaṇa-śuddhy-arthaṃ karma-yogam uktvā jñāninaḥ karmānupayogam āha yas tv iti dvābhyām  ātmany eva ratiḥ prītir yasya saḥ  tataś cātmany eva tṛptaḥ svānandānubhavena nirvṛtaḥ  ataeva ātmany eva santuṣṭo bhogāpekṣā-rahito yas tasya kartavyaṃ karma nāstīti", "category": "Epic, Mahabharata", "book": "Bhagavad Gita", "position": "Chapter 3, Verse 17"}
{"quote": "ṃadhusūdanaḥ: yas tv indriyārāmo na bhavati paramārtha-darśī sa evaṃ jagac-cakra-prabhṛti-hetu-bhūtaṃ karmānanutiṣṭhann api na pratyavaiti kṛtakṛtyatvād ity āha dvābhyām yas tv iti  indriyārāmo hi srak-candana-vanitādiṣu ratim anubhavati manojñānna-pānādiṣu tṛptiṃ paśu-putra-hiraṇyādi-lābhena rogādy-abhāvena ca tuṣṭim  ukta-viṣayābhāve rāgiṇām araty-atṛpty-atuṣṭi-darśanād rati-tṛpti-tuṣṭyau mano-vṛtti-viśeṣāḥ sākṣi-siddhāḥ  labdha-paramātmānanas tu dvaita-darśanābhāvād atiphalgutvāc ca viṣaya-sukhaṃ na kāmayata ity uktaṃ yāvān artha udapāne ity atra  ato 'nātma-viṣayaka-rati-tṛpti-tuṣṭy-abhāvād ātmānaṃ paramānandam advayaṃ sākṣātkurvann upacārād evam ucyate - ātma-ratir ātma-tṛpta ātma-santuṣṭa iti  tathā ca śrutiḥ - ātma-krīḍa ātma-ratiḥ kriyāvān eva brahma-vidāṃ variṣṭhaḥ iti  ātma-tṛptaś ceti cakāra eva-kārānukarṣaṇārthaḥ  mānava iti yaḥ kaścid api manuṣya evambhūtaḥ sa eva kṛtakṛtyo na tu brāhmaṇatvādi-prakarṣeṇeti kathayitum  ātmany eva ca santuṣṭa ity atra ca-kāraḥ samuccayārthaḥ  ya evambhūtasyādhikāra-hetv-abhāvāt kim api kāryaṃ vaidikaṃ laukikaṃ vā na vidyate", "category": "Epic, Mahabharata", "book": "Bhagavad Gita", "position": "Chapter 3, Verse 17"}
{"quote": "viśvanāthaḥ : tad evaṃ niṣkāmatvāsāmarthye sa-kāmo 'pi karma kuryād evety uktam  yas tu śuddhāntaḥ-karaṇatvāt jñāna-bhūmikām ārūḍhaḥ sa tu nityaṃ kāmyaṃ ca na karotīty āha yas tv iti dvābhyām  ātma-ratir ātmārāmo yata ātma-tṛptaḥ ātmānandānubhavena nirvṛtaḥ  na svātmani nirvṛto bahir-viṣaya-bhoge 'pi kiñcin nirvṛto bhavatu  atra naivety āhaātmany eva na tu bahir-viṣaya-bhoge tasya kāryaṃ kartavyatvena karma nāsti", "category": "Epic, Mahabharata", "book": "Bhagavad Gita", "position": "Chapter 3, Verse 17"}
{"quote": "baladevaḥ : yas tu mad-uktena niṣkāma-karmaṇā mad-upāsanena ca vimṛṣṭe citta-darpaṇe sañjātena dharma-bhūta-jñānenātmānam adarśat tasya na kiñcit karma kartavyam ity āha yas tv iti dvābhyām  ātmany apahata-pāpmatvādi-guṇāṣṭaka-viśiṣṭe sva-svarūpe avalokite ratir yasya saḥ  ātmanā sva-prakāśānandenāvalokitena tṛpto na tv anna-pānādinā  ātmany eva ca tādṛśe santuṣṭo na tu nṛtya-gītādau  tasyaivambhūtasya tad-avalokānāya kiñcit karma kartavyaṃ na vidyate sarvadāvalokitātma-svarūpatvāt", "category": "Epic, Mahabharata", "book": "Bhagavad Gita", "position": "Chapter 3, Verse 17"}
{"quote": "śrīdharaḥ : tatra hetum āha naiveti  kṛtena karmaṇā tasya arthaḥ puṇyaṃ naivāsti  na cākṛtena kaścana ko 'pi pratyavāyo 'sti  nirahaṅkāratvena vidhi-niṣedhātītatvāt  tathāpi tasmāt tad eṣāṃ devānāṃ na priyaṃ yad etan manuṣā vidur iti śrtuer mokṣe deva-kṛta-vighna-sambhavāt tat-parihārārthaṃ karmabhir devāḥ sevyā ity āśaṅkyoktaṃ sarva-bhūteṣu brahmādi-sthāvarānteṣu kaścid artha-vyapāśrayaḥ āśraya eva vyapāśrayaḥ  artho mokṣa āśrayaṇīyo 'sya nāstīty arthaḥ  vighnābhāvasya śrutyaivoktatvāt  tathā ca śrutiḥ -- tasya ha na devāś ca nābhūtyā īśate ātmā hy eṣāṃ sa bhavati iti śravaṇāt  hanety avyayam apy-arthe  devā api tasyātma-tattva-jñasya abhūtyai brahma-bhāva-pratibandhāya neśate na śaknuvantīti śruter arthaḥ  deva-kṛtās tu vighnāḥ samyag-jñānotpatteḥ prāg eva  yad etad brahma manuṣyā vidus tad eṣāṃ devānāṃ na priyam iti brahma-jñānasyaiva apriyatvoktyā tatraiva vighna-kartṛtvasya sūcitatvāt", "category": "Epic, Mahabharata", "book": "Bhagavad Gita", "position": "Chapter 3, Verse 18"}
{"quote": "caturthī bhūmikā jñānaṃ tisraḥ syuḥ sādhanaṃ purā  jīvan-mukter avasthāstu parās tisraḥ prakīrtitāḥ  atra prathama-bhūmi-trayam ārūḍho 'jño 'pi na karmādhikārī kiṃ punas tattva-jñānī tad-viśiṣṭo jīvan-mukto vety abhiprāyaḥ  viśvanātha: kṛtenānuṣṭhitena karmaṇā nārtho na phalam  akṛtena kañcana pratavāyo 'pi na, yasmād asya sarva-bhūteṣu brahmāṇḍa-sthāvarādiṣu madhye kaścid apy arthāya sva-prayojanārthaṃ vyapāśraya āśrayaṇīyo na bhavati  purāṇādiṣu vyapāśraya-śabdena tathaivocyate, yathā -", "category": "Epic, Mahabharata", "book": "Bhagavad Gita", "position": "Chapter 3, Verse 18"}
{"quote": "tathā-yad-upāśrayāśrayāḥ śuddhyanti [bhp 2.7.46] iti  saṃsthā-hetur upāśrayaḥ ity ādāv apy apety upasargasyānadhikārthaṃ dṛṣṭam", "category": "Epic, Mahabharata", "book": "Bhagavad Gita", "position": "Chapter 3, Verse 18"}
{"quote": "baladevaḥ : kṛtena tad-avalokanāyānuṣṭhitena karmaṇārthaḥ phalaṃ naivāsti  akṛtena tad-avalokanāsādhanena karmaṇā kaścanānarthaś ca tad-avalokana-kṣati-lakṣaṇa iha na bhavati  svābhāvikātmāvalokanāt  na tv īdṛśo 'pi deva-kṛtād vighnād bibhyat tat-toṣāya tat-pūjātmakaṃ karma kuryāt  śrutiś ca devān jñāna-dviṣaḥ prāha-tasmāt tad eṣāṃ devānāṃ na priyaṃ yad etan manuṣā vidur iti  tatrāha na ceti  asya labdhātmāvalokasya viduṣaḥ sarva-bhūteṣu deveṣu mānaveṣu ca madhye kaścid apy arthāyātma-ratir nairvighnāya vyapāśrayaḥ karmabhiḥ sevyo na bhavati  jñānodayāt pūrvam eva deva-kṛtā vighnāḥ tenātma-ratau satyāṃ tu na tat-kṛtās te tat-prabhāveṇa sambhavanti  tasya ha na devāś ca nābhūtyā īśate ātmā hy eṣāṃ sambhavati iti śravaṇāt  hanety apy-arthe nipātaḥ  devā api tasyātmānubhavino bhūtyai ātma-rati-kṣataye neśate  hi yasmād eṣāṃ sa ātmā tadvat preṣṭho bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 18"}
{"quote": "tasmād asaktaḥ satataṃ kāryaṃ karma samācara asakto hy ācaran karma param āpnoti pūruṣaḥ", "category": "Epic, Mahabharata", "book": "Bhagavad Gita", "position": "Chapter 3, Verse 19"}
{"quote": "śrīdharaḥ :yasmād evambhūtasya jñānina eva karmānupayogo nānyasya tasmāt tvaṃ karma kurv ity āha tasmād iti  asaktaḥ phala-saṅga-rahitaḥ san kāryam avaśya-kartavyatayā vihitaṃ nityaṃ naimittikaṃ karma samyag ācara  hi yasmād asaktaḥ karmācaran puruṣaḥ paraṃ mokṣaṃ citta-śuddhi-jñāna-dvārā prāpnoti", "category": "Epic, Mahabharata", "book": "Bhagavad Gita", "position": "Chapter 3, Verse 19"}
{"quote": "madhusūdanaḥ : yasmān na tvam evaṃbhūto jñānī kintu karmādhikṛta eva mumukṣuḥ  asaktaḥ phala-kāmanā-rahitaḥ satataṃ sarvadā na tu kadācit kāryam avaśya-kartavyaṃ yāvaj-jīvādi-śruti-coditaṃ tam etaṃ vedānuvacanena brāhmaṇā vividiṣanti yajñena dānena tapasānāśakena iti śrutyā jñāne viniyuktaṃ karma nitya-naimittika-lakṣaṇaṃ samyag ācara yathā-śāstraṃ nirvartaya  asakto hi yasmād ācarann īśvarārthaṃ karma kurvan sattva-śuddhi-jñāna-prāpti-dvāreṇa paraṃ mokṣam āpnoti pūruṣaḥ puruṣaḥ sa eva sat-puruṣo nānya ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 19"}
{"quote": "viśvanāthaḥ : tasmāt tava jñāna-bhūmikārohaṇe nāsti yogyatā  kāmya-karmaṇi tu sad-vivekavatas tava naivādhikāraḥ  tasmāt niṣkāma-karmaiva kurv ity āha tasmād iti  kāryam avaśya-kartavyatvena vihitaṃ paraṃ mokṣam", "category": "Epic, Mahabharata", "book": "Bhagavad Gita", "position": "Chapter 3, Verse 19"}
{"quote": "baladevaḥ : yasmāl labdhātmāvalokanasyaiva karmānupayogas tasmād etādṛktvaṃ kāryaṃ kartavyatvena vihitaṃ karma samācara  asaktaḥ phalecchā-śūnyaḥ san  paraṃ dehādi-bhinnam ātmānam āpnoty avalokate yāthātmyena", "category": "Epic, Mahabharata", "book": "Bhagavad Gita", "position": "Chapter 3, Verse 19"}
{"quote": "karmaṇaiva hi saṃsiddhim āsthitā janakādayaḥ loka-saṃgraham evāpi saṃpaśyan kartum arhasi", "category": "Epic, Mahabharata", "book": "Bhagavad Gita", "position": "Chapter 3, Verse 20"}
{"quote": "śrīdharaḥ : atra sadācāraṃ pramāṇayati karmaṇaiveti  karmaṇaiva śuddha-sattvāḥ santaḥ saṃsiddhiṃ samyag-jñānaṃ prāptā ity arthaḥ  yadyapi tvaṃ samyag-jñāninam evātmānaṃ manyase, tathāpi karmācaraṇaṃ bhadram evety āha loka-saṅgraham ity ādi  lokasya saṅgrahaṃ sva-dharme pravartanam  mayā karmaṇi kṛte janaḥ sarvo 'pi kariṣyati  anyathā jñāni-dṛṣṭāntenājño nija-dharmaṃ nityaṃ karma tyajan patet  ity evaṃ loka-rakṣaṇam api tāvat prayojanaṃ saṃpaśyan kathaṃ kartum evārhasi  na tyaktum ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 20"}
{"quote": "sarve rājāśritā dharmā rājā dharmasya dhārakaḥ ity ādi smṛter varṇāśrama-pravartakatvenāpi kṣatriyo 'vaśyaṃ karma kuryād ity āha loketi  lokānāṃ sve sve dharme pravartanam unmārgān nivartanaṃ ca loka-saṅgrahas taṃ paśyann api-śabdāj janakādi-śiṣṭācāram api paśyan karma kartum arhasy evety anvayaḥ  kṣatriya-janma-prāpakeṇa karmaṇārabdha-śarīras tvaṃ vidvān api janakādivat prārabdha-karma-phalena loka-saṅgrahārthaṃ karma kartuṃ yogyo bhavasi na tu tyaktuṃ brāhmaṇa-janmālābhād ity abhiprāyaḥ  etādṛśa-bhagavad-abhiprāya-vidā bhagavatā bhāṣya-kṛtā brāhmaṇasyaiva saṃnyāso nānyasyeti nirṇītam  vārtika-kṛtā tu prauḍhi-vāda-mātreṇa kṣatriya-vaiśyayor api saṃnyāso 'stīty uktam iti draṣṭavyam", "category": "Epic, Mahabharata", "book": "Bhagavad Gita", "position": "Chapter 3, Verse 20"}
{"quote": "viśvanāthaḥ : atra sadācāraṃ pramāṇayati karmaṇeti  yadi vā tvam ātmānaṃ jñānā̆dhikāriṇaṃ manyase, tad api loke śikṣā grahaṇārthaṃ karmaiva kurv ity āha loketi", "category": "Epic, Mahabharata", "book": "Bhagavad Gita", "position": "Chapter 3, Verse 20"}
{"quote": "nanu saniṣṭhasyātmāvalokane karmānuṣṭhānaṃ nāstīty uktam  mama pariniṣṭhitasyāvalokita-sva-parātmanaḥ karmopadeśaḥ kuta iti cet tatrāha loketi  satyaṃ tvam īdṛśa eva tathāpi loka-saṅgrahāya karma kurv iti arjune mayi karma kurvāṇe sarva-lokaḥ karma kariṣyati  itarathā mad-dṛṣṭāntenājño 'pi lokaḥ karma tyajan patiṣyatīti loka-saṃrakṣaṇaṃ tat phalam", "category": "Epic, Mahabharata", "book": "Bhagavad Gita", "position": "Chapter 3, Verse 20"}
{"quote": "yad yad ācarati śreṣṭhas tat tad evetaro janaḥ  sa yat pramāṇaṃ kurute lokas tad anuvartate", "category": "Epic, Mahabharata", "book": "Bhagavad Gita", "position": "Chapter 3, Verse 21"}
{"quote": "śrīdharaḥ : karma-karaṇe loka-saṅgraho yathā syāt tad āha yad iti  itaraḥ prākṛto 'pi janas tat tad evācarati  sa śreṣṭho janaḥ karma-śāstraṃ tan-nivṛtti-śāstraṃ vā yat pramāṇaṃ manyate, tad eva loko 'py anusarati", "category": "Epic, Mahabharata", "book": "Bhagavad Gita", "position": "Chapter 3, Verse 21"}
{"quote": "nanu śāstram avalokyāśāstrīyaṃ śreṣṭhācāraṃ parityajya śāstrīyam eva kuto nācarati loka ity āśaṅkyācāravat pratipattāv api śreṣṭhānusāritām itarasya darśayati sa yad iti  sa śreṣṭho yal laukikaṃ vaidikaṃ vā pramāṇaṃ kurute pramāṇatvena manyate tad eva loko 'py anuvartate pramāṇaṃ kurute na tu svātantryeṇa kiṃcid ity arthaḥ  tathā ca pradhāna-bhūtena tvayā rājñā loka-saṃrakṣaṇārthaṃ karma kartavyam eva pradhānānuyāyino jana-vyavahārā bhavantīti nyāyād ity abhiprāyaḥ  viśvanāthaḥ : loka-saṅgraha-prakāram evāha yad yad iti  baladevaḥ : loka-saṅgraha-prakāram evāha yad yad iti  śreṣṭho mahattamo yat karma yathācarati tat karma tathaivetaraḥ kaniṣṭho 'py ācarati  sa śresṭhas tasmin karmaṇi yac chāstraṃ pramāṇaṃ kurute manyate lokaḥ kaniṣṭho 'pi tad-anuyāyī tad evānuvartate 'nasarati  śāstropetaṃ śreṣṭhācaraṇaṃ kalyāṇa-lipsunā kaniṣṭhenānuṣṭheyam ity arthaḥ  itthaṃ ca tejasvinaḥ śreṣṭhasya ca yat kvacit svairācaraṇaṃ tad-vyāvṛtam  tasya śreṣṭha-kṛtatve 'pi śāstropetatvābhāvāt", "category": "Epic, Mahabharata", "book": "Bhagavad Gita", "position": "Chapter 3, Verse 21"}
{"quote": "na me pārthāsti kartavyaṃ triṣu lokeṣu kiṃcana  nānavāptam avāptavyaṃ varta eva ca karmaṇi", "category": "Epic, Mahabharata", "book": "Bhagavad Gita", "position": "Chapter 3, Verse 22"}
{"quote": "śrīdharaḥ : atra cāhameva dṛṣṭānta ity āha na ma iti tribhiḥ  he pārtha ! me kartavyaṃ nāsti  yatas triṣv api lokeṣu anavāptam aprāptaṃ sadāvaptavyaṃ prāpyaṃ nāsti  tathāpi karmaṇy ahaṃ varta eva karma karomy evety arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 22"}
{"quote": "madhusūdanaḥ : atra cāham eva dṛṣṭānta ity āha na ma iti tribhiḥ  he pārtha na me mama triṣv api lokeṣu kim api kartavyaṃ nāsti  yato 'navāptaṃ phalaṃ kiṃcin mamāvāptavyaṃ nāsti  tathāpi varta eva karmaṇy ahaṃ karma karomy evety arthaḥ  pārtheti sambodhayan viśuddha-kṣatriya-vaṃśodbhavas tvaṃ śūrāpatyāpatyatvena cātyantaṃ mat-samo 'ham iva vartitum arhasīti darśayati  viśvanāthaḥ : atrāham eva dṛṣṭānta ity āha tribhiḥ  baladevaḥ : śreṣṭhaḥ karma-phala-nirapekṣo 'pi loka-saṅgrahāya śāstroditāni karmāṇy ācared ity arthe svaṃ dṛṣṭāntam āha na me pārtheti tribhiḥ  sarveśasya satya-saṅkalpasya satya-kāmasya me kartavyaṃ nāsti  phalārthinā khalu karmānuṣṭheyam  na ca nikhila-phalāśrayasya svayaṃ parama-phalātmano me karmāpekṣyam ity arthaḥ  etad darśayati triṣv iti  yataḥ sarveṣu lokeṣu karmaṇā yat phalam avāptavyaṃ tad-anavāptam alabdhaṃ mama nāsti sarvaṃ tan madīyam evety arthaḥ  tathāpi śāstroktaṃ karmāhaṃ karomy evety āha varta iti", "category": "Epic, Mahabharata", "book": "Bhagavad Gita", "position": "Chapter 3, Verse 22"}
{"quote": "yadi hy ahaṃ na varteyaṃ jātu karmaṇy atandritaḥ  mama vartmānuvartante manuṣyāḥ pārtha sarvaśaḥ", "category": "Epic, Mahabharata", "book": "Bhagavad Gita", "position": "Chapter 3, Verse 23"}
{"quote": "śrīdharaḥ : akaraṇe lokasya nāśaṃ darśayati yadi hy aham iti  jātu kadācit  atandrito 'nalasaḥ san yadi karmaṇi na varteya karma nānutiṣṭheyam, tarhi mamaiva vartma mārgaṃ manuṣyā anuvartante anuverterann ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 23"}
{"quote": "madhusūdanaḥ : loka-saṅgraho 'pi na te kartavyo viphalatvād ity āśaṅkyāha yadi hy aham iti  yadi punar aham atandrito 'nalasaḥ san karmaṇi jātu kadācin na varteya nānutiṣṭheyaṃ karmāṇi tadā mama śreṣṭhasya sato vartma mārgaṃ he pārtha manuṣyāḥ karmādhikāriṇaḥ santo 'nuvartante 'nuvarteran sarvaśaḥ sarva-prakāraiḥ  viśvanāthaḥ : anuvartate 'nuvarterann ity arthaḥ  baladevaḥ : yadīti  ahaṃ sarveśvaraḥ siddha-sarvārtho 'pi yadu-kulāvatīrṇo jātu kadācit tat-kulocite śāstrokte karmaṇi na varteya tan na kuryām atandritaḥ sāvadhānaḥ san tarhi māṃ dṛṣṭāntaṃ kṛtvā manuṣyāḥ śreṣṭhasya mama vartma kula-vihitācāra-tyāga-rūpam anuvarteran tato bhraṃśerann ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 23"}
{"quote": "utsīdeyur ime lokā na kuryāṃ karma ced aham  saṃkarasya ca kartā syām upahanyām imāḥ prajāḥ", "category": "Epic, Mahabharata", "book": "Bhagavad Gita", "position": "Chapter 3, Verse 24"}
{"quote": "śrīdharaḥ : tataḥ kiṃ ? ata āha utsīdeyur iti  utsīdeyur dharma-lopena naśyeyuḥ  tataś ca yo varṇa-saṅkaro bhavet tasyāpy aham eva kartā syāṃ bhaveyam  evam aham eva prajā upahanyāṃ malinīkuryām iti", "category": "Epic, Mahabharata", "book": "Bhagavad Gita", "position": "Chapter 3, Verse 24"}
{"quote": "yad yad ācaratīty āder aparā yojanā  na kevalaṃ loka-saṃgrahaṃ sampaśyan kartum arhasy api tu śreṣṭhācāratvād apīty āha yad yad iti  tathā ca mama śreṣṭhasya yādṛśa eva ācāras tādṛśa eva mad-anuvartinā tvayānuṣṭheyo na svātantryeṇānya ity arthaḥ  kīdṛśas tavācāro yo mayānuvartanīya ity ākāṅkṣāyāṃ na me pārthety ādibhis tribhiḥ ślokais tat-pradarśanam iti", "category": "Epic, Mahabharata", "book": "Bhagavad Gita", "position": "Chapter 3, Verse 24"}
{"quote": "viśvanāthaḥ : utsīdeyur māṃ dṛṣṭāntīkṛtya dharmam akurvāṇā bhraṃśeyuḥ  tataś ca varṇa-saṅkaro bhavet tasyāpy aham eva kartā syām evam aham eva prajā hanyām  malināḥ kuryām", "category": "Epic, Mahabharata", "book": "Bhagavad Gita", "position": "Chapter 3, Verse 24"}
{"quote": "naitat samācarej jātu manasāpi hy anīśvaraḥ  vinaśyaty ācaran mauḍhyād yathārudro bdhi-jaṃ viṣam  [bhp 10.33.31-2] iti", "category": "Epic, Mahabharata", "book": "Bhagavad Gita", "position": "Chapter 3, Verse 24"}
{"quote": "saktāḥ karmaṇy avidvāṃso yathā kurvanti bhārata  kuryād vidvāṃs tathāsaktaś cikīrṣur loka-saṃgraham", "category": "Epic, Mahabharata", "book": "Bhagavad Gita", "position": "Chapter 3, Verse 25"}
{"quote": "śrīdharaḥ : tasmād ātmavidāpi loka-saṅgrahārtha tat-kṛpayā karma kāryam evety upasaṃharati saktā iti  karmaṇi saktā abhiniviṣṭāḥ santo yathājñāḥ karmāṇi kurvanti, asaktaḥ san vidvān api kuryāt loka-saṃgraham kartum icchuḥ", "category": "Epic, Mahabharata", "book": "Bhagavad Gita", "position": "Chapter 3, Verse 25"}
{"quote": "madhusūdanaḥ : nanu taveśvarasya loka-saṃgrahārthaṃ karmāṇi kurvāṇasyāpi kartṛtvābhimānābhāvān na kāpi kṣatiḥ  mama tu jīvasya loka-saṃgrahārthaṃ karmāṇi kurvāṇasya kartṛtvābhimānena jñānābhibhavaḥ syād ity ata āha saktā iti  saktāḥ kartṛtvābhimānena phalābhisandhinā ca karmaṇy abhiniviṣṭā avidvāṃso 'jñā yathā kurvanti karma loka-saṃgrahaṃ kartum icchur vidvān ātmavid api tathaiva kuryāt  kintu asaktaḥ san kartṛtvābhimānaṃ phalābhisandhiṃ cākurvann ity arthaḥ  bhārateti bharata-vaṃśodbhavatvenabhā jñānaṃ tasyāṃ ratatvena vā tvaṃ yathokta-śāstrārtha-bodha-yogyo 'sīti darśayati  viśvanāthaḥ : tasmāt pratiṣṭhitena jñānināpi karma kartavyam ity upasaṃharati saktā iti  baladevaḥ : tasmāt pratiṣṭhite 'pi tvaṃ loka-hitāya vedoktaṃ sva-karma prakurv ity āśayenāha saktā iti  ajñā yathā karmaṇi saktāḥ phala-lipsayābhiniviṣṭās tata kurvanty evaṃ vidvān api kuryāt  kintv asaktaḥ phala-lipsā-śūnyaḥ san  sphuṭam anyat", "category": "Epic, Mahabharata", "book": "Bhagavad Gita", "position": "Chapter 3, Verse 25"}
{"quote": "na buddhi-bhedaṃ janayed ajñānāṃ karma-saṅginām  joṣayet sarva-karmāṇi vidvān yuktaḥ samācaran", "category": "Epic, Mahabharata", "book": "Bhagavad Gita", "position": "Chapter 3, Verse 26"}
{"quote": "śrīdharaḥ : nanu kṛpayā tattva-jñānam evopadeṣṭuṃ yuktam  nety āha na buddhi-bhedam iti ajñānām ataeva karma-saṅgināṃ karmāsaktānām akartātmeopadeśena buddher bhedam anyathātvaṃ na janayet  karmaṇaḥ sakāśād buddhi-vicālanaṃ na kuryāt  api tu joṣayet sevayet  ajñān karmāṇi kārayed ity arthaḥ  katham ? yukto 'vahito bhūtvā svayam ācaran san  buddhi-vicālane kṛte sati karmasu śraddhā-nivṛtter jñānasya cānutpattes tesām ubhaya-bhraṃśaḥ syād iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 26"}
{"quote": "ajñasyārdha-prabuddhasya sarvaṃ brahmeti yo vadet  mahā-niraya-jāleṣu sa tena viniyojitaḥ  iti", "category": "Epic, Mahabharata", "book": "Bhagavad Gita", "position": "Chapter 3, Verse 26"}
{"quote": "tyaktvā sva-dharmaṃ caraṇāmbujaṃ harer bhajann apakvo tha patet tato yadi [bhp 1.5.17] ity-ādi-vacanebhya iti vivecanīyam  baladevaḥ : kiṃ ca loka-hitecchur jñānī sāvahitaḥ syād ity āha na buddhīti  vidvān pariniṣṭhito 'pi karma-saṅgināṃ karma-śraddhā-jāḍya-bhājām ajñānāṃ buddhi-bhedaṃ na janayet  kiṃ karmab hir aham iva jñānenaiva kṛtārtho bhaveti karma-niṣṭhātas tad-buddhiṃ nāpanayed ity arthaḥ  kintu svayaṃ karmasu yuktaḥ sāvadhānas tāni samyak sarvāṅgopasaṃhāreṇācaran sarvāṇi vihitāni karmāṇi yoṣayet prītyā sevayet ajñān karmāṇi kārayed ity arthaḥ  buddhi-bhede sati karmasu śraddhā-nivṛtte jñānasya cānudayād ubhaya-vibhraṣṭās te syur iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 26"}
{"quote": "svayaṃ niḥśreyasaṃ vidvān na vakty ajñāya karma hi  na rāti rogiṇo 'pathyaṃ vāñchato 'pi bhiṣaktamaḥ  [bhp 6.9.5] ity ajitoktis tu karma-saṅgītara-paratayā neyā  bhg 3.27", "category": "Epic, Mahabharata", "book": "Bhagavad Gita", "position": "Chapter 3, Verse 26"}
{"quote": "prakṛteḥ kriyamāṇāni guṇaiḥ karmāṇi sarvaśaḥ  ahaṃkāra-vimūḍhātmā kartāham iti manyate", "category": "Epic, Mahabharata", "book": "Bhagavad Gita", "position": "Chapter 3, Verse 27"}
{"quote": "śrīdharaḥ : nanu viduṣo 'pi cet karma kartavyaṃ tarhi vidvad-aviduṣoḥ ko viśeṣaḥ ? ity āśaṅkyobhayor viśeṣaṃ darśayati prakṛter iti dvābhyām  prakṛter guṇaiḥ prakṛti-kāryair indriyaiḥ sarva-prakāreṇa kriyamāṇāni karmāṇi  tāny aham eva kartā karomīti manyate  atra hetuḥ - ahaṃkāreṇa indriyādiṣv ātmādhyāsena vimūḍha-buddhiḥ san", "category": "Epic, Mahabharata", "book": "Bhagavad Gita", "position": "Chapter 3, Verse 27"}
{"quote": "madhusūdanaḥ : vidvad-aviduṣoḥ karmānuṣṣṭhāna-sāmye 'pi kartṛtvābhimāna-tad-abhāvābhyāṃ viśeṣaṃ darśayan saktāḥ karmaṇīti-ślokārthaṃ vivṛṇoti dvābhyāṃ prakṛter iti  prakṛtir māyā sattva-rajas-tamo-guṇa-mayī mithyā-jñānātmikā pārameśvarī śaktiḥ māyāṃ tu prakṛtiṃ vidyān māyinaṃ tu maheśvaraṃ iti śruteḥ  tasyāḥ prakṛter guṇair vikāraiḥ kārya-kāraṇa-rūpaiḥ kriyamāṇāni laukikāni vaidikāni ca karmāṇi sarvaśaḥ sarva-prakārair ahaṅkāreṇa kārya-kāraṇa-saṃghātātma-pratyayena vimūḍhaḥ svarūpa-vivekāsamartha ātmāntaḥkaraṇaṃ yasya so 'haṅkāra-vimūḍhātmānātmany ātmābhimānī tāni karmāṇi kartāham iti karomy aham iti manyate kartṛtvādhyāsena  kartāham iti tṛn-pratyayaḥ  tena na lokāvyaya-niṣṭhā-khal-artha-tṛṇām [pāṇ 2.3.69] iti ṣaṣṭhī-pratiṣedhaḥ", "category": "Epic, Mahabharata", "book": "Bhagavad Gita", "position": "Chapter 3, Verse 27"}
{"quote": "viśvanāthaḥ : nanu yadi vidvān api karma kuryāt, tarhi vidvad-aviduṣoḥ ko viśeṣaḥ ? ity āśaṅkya tayor viśeṣaṃ darśayati prakṛter iti dvābhyām  prakṛter guṇaiḥ kāryair indriyaiḥ sarvaśaḥ sarva-prakāreṇa kriyamāṇāni yāni karmāṇi tāny aham eva kartā karomīty avidvān manyate", "category": "Epic, Mahabharata", "book": "Bhagavad Gita", "position": "Chapter 3, Verse 27"}
{"quote": "baladevaḥ : karmitva-sāmye 'pi vijñājñayor viśeṣam āha prakṛter iti dvābhyām  ahaṃkāra-vimūḍhātmā jano 'haṃ karmāṇi karteti manyate  na lokāvyaya-niṣṭhā iti sūtrāt ṣaṣṭhī-niṣedhaḥ  karmāṇi laukikāni vaidikāni ca  tāni kīdṛśānīty āha prakṛter īśa-māyāyā guṇais tat-kāryair śarīrendriya-prāṇair īśvara-pravartitaiḥ kriyamāṇānīti  idam eva veditavyam - upakrama-vinirṇayāt saṃvid-vapur-jīvātmāsmad-arthaḥ kartā cānādi-kāla-viṣaya-bhoga-vāsanākrāntas tad-bhogārthikāṃ sva-sannihitāṃ prakṛtim āśliṣṭas tat-kāryeṇāhaṅkāreṇa vimūḍhātmā tādṛśa-sva-vijñāna-śūnyaḥ śarīrādy-ahaṃ-bhāvavān prākṛtaiḥ śarīrādibhir īśena ca siddhāni karmāṇi mayaivaikena kṛtānīti manyate  kartur ātmano yat kartṛtvaṃ tat kila dehādibhis tribhiḥ paramātmanā ca sarva-pravartakena ca siddhyati  na tv ekena jīvenaiva  tac ca mayaiva siddhyatīti jīvo yan manyate tad ahaṅkāra-vimauḍhyād eva - adhiṣṭhānaṃ tathā karthā [gītā 18.14] ity ādikāc caramādhyāya-vākya-trayāt  kārya-kāraṇa-kartṛtve hetuḥ prakṛtir ucyate [gītā 13.18] ity atra śarīrendriyādi-kartṛtvaṃ prakṛter iti yad varṇayiṣyate, tatrāpi kevalāyās tasyās tan na śakyaṃ mantum  puruṣa-saṃsargeṇaiva tat-pravṛtter aṅgīkārāt  tataś ca puruṣasya kartṛtvam avarjanīyam iti vyākhyāsyate", "category": "Epic, Mahabharata", "book": "Bhagavad Gita", "position": "Chapter 3, Verse 27"}
{"quote": "tattvavit tu mahā-bāho guṇa-karma-vibhāgayoḥ  guṇā guṇeṣu vartanta iti matvā na sajjate", "category": "Epic, Mahabharata", "book": "Bhagavad Gita", "position": "Chapter 3, Verse 28"}
{"quote": "śrīdharaḥ : vidvāṃs tu na tathā manyate ity āha tattvavid iti  nāhaṃ guṇātmaka iti guṇebhya ātmano vibhāgaḥ  na me karmāṇīti karmabhyo 'py ātmano vibhāgaḥ  tayor guṇa-karma-vibhāgayor yas tattvaṃ vetti sa tu na kartṛtvābhiniveśaṃ na karoti  tatra hetuḥ - guṇā iti  guṇā indriyāṇi guṇeṣu viṣayeṣu vartante nāham iti matvā", "category": "Epic, Mahabharata", "book": "Bhagavad Gita", "position": "Chapter 3, Verse 28"}
{"quote": "guṇa-vibhāgasya karma-vibhāgasya ca tattvavid iti vā  asmin pakṣe guṇa-karmaṇor ity etāvataiva nirvāhe vibhāga-padasya prayojanaṃ cintyam", "category": "Epic, Mahabharata", "book": "Bhagavad Gita", "position": "Chapter 3, Verse 28"}
{"quote": "viśvanāthaḥ : guṇa-karmaṇor yau vibhāgau tayos tattvaṃ vettīti saḥ  tatra guṇa-vibhāgaḥ sattva-rajas-tamāṃsi  karma-vibhāgaḥ sattvādi-kārya-bhedā devatendriya-viṣayāḥ  tayos tattvaṃ svarūpaṃ  taj-jñas tu tattva-vit  guṇā devatāḥ prayojyānīndriyāṇi cakṣur-ādīni guṇeṣu rūpādiṣu viṣayeṣu vartante  ahaṃ tu na guṇaḥ, nāpi guṇa-kāryaḥ ko 'pi, nāpi guṇeṣu guṇa-kāryeṣu teṣu me ko 'pi sambandha iti matvā vidvāṃs tu na sajjate", "category": "Epic, Mahabharata", "book": "Bhagavad Gita", "position": "Chapter 3, Verse 28"}
{"quote": "baladevaḥ : vijñas tu na tathety āha tattva-vit tv iti  guṇa-vibhāgasya karma-vibhāgasya ca tattva-vit  guṇebhya indriyebhyaḥ karmabhyaś ca tat-kṛtebhyo yaḥ svayasa vibhāgo bhedas tasya tattvaṃ svarūpaṃ tat-tad-vaidharmya-paryālocanayā yo nāhaṃ guṇa-karma-vapuḥ iti vettīty arthaḥ  sa hi guṇā indriyāṇi guṇeṣu śabdādiṣu viṣayeṣu tat-tad-devatā-preritāni pravartante tān prakāśayanti  ahaṃ tv asaṅga-vijñānānandatvāt tad-bhinno, na teṣu tādrūpyeṇa varte, na tān prakāśayāmīti matvā teṣu na sajjante  kintv ātmany eva sajjate  atrāpi matvety anena kartṛtvaṃ jīvasyoktaṃ bodhyam", "category": "Epic, Mahabharata", "book": "Bhagavad Gita", "position": "Chapter 3, Verse 28"}
{"quote": "prakṛter guṇa-saṃmūḍhāḥ sajjante guṇa-karmasu  tān akṛtsna-vido mandān kṛtsna-vin na vicālayet", "category": "Epic, Mahabharata", "book": "Bhagavad Gita", "position": "Chapter 3, Verse 29"}
{"quote": "śrīdharaḥ : na buddhi-bhedam ity upasaṃharati prakṛter iti  ye prakṛter guṇaiḥ sattvādibhiḥ saṃmūḍhāḥ santaḥ guṇeṣv indriyeṣu tat-karmasu ca sajjante  tān akṛtsna-vido mandān manda-matīn kṛtsna-vit sarvajño na vicālayet", "category": "Epic, Mahabharata", "book": "Bhagavad Gita", "position": "Chapter 3, Verse 29"}
{"quote": "anātmanaḥ sāvayavatvād aneka-dharmavattāc ca kenacid dharmeṇa kenacid avayavena vā viśiṣṭe tasminn ekasmin ghaṭādau jñāte 'pi dharmāntareṇa avayavāntareṇa vā viśiṣṭaḥ sa evājñāto 'vaśiṣyate  tad anyaś ca paṭādir ajñāto ' vaśiṣyata eva  tathā tasmin ghaṭādāv ajñāte 'pi paṭādir jñātaḥ syād iti taj-jñāne 'pi tasyānyasya cājñānāt tad-ajñāne æpy anya-jñānāc ca so 'kṛtsna ucyate  kṛtsnas tv advaya ātmaiva taj-jñāne kasyacid avaśeṣasyābhāvād iti śloka-dvayārthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 29"}
{"quote": "viśvanāthaḥ : nanu yadi jīvā guṇebhyo guṇa-kāryebhyaś ca pṛthag-bhūtās tad-asambandhās tarhi kathaṃ te viṣayeṣu sajjanto dṛśyante ? tatrāha prakṛter guṇa-saṃmūḍhās tad-āveśāt prāpta-saṃmohā yathā bhūtāviṣṭo manuṣya ātmānaṃ bhūtam eva manyate, tathaiva prakṛti-guṇāviṣṭā jīvāḥ svān guṇān eva manyante  tato guṇa-karmasu guṇa-kāryeṣu viṣayeṣu sajjante  tān akṛtsna-vido manda-matīn kṛtsna-vit sarvajño na vicālayet  tvaṃ guṇebhyaḥ pṛthag-bhūto jīvo na tu guṇaḥ iti vicāraṃ prāpayituṃ na yatate, kintu guṇāveśa-nivartakaṃ niṣkāma-karmaiva kārayet  na hi bhūtāviṣṭo manuṣyaḥ na tvaṃ bhūtaḥ kintu manuṣya eva iti śata-kṛtve 'py upadeśena na svāsthyam āpadyate, kintu tan-nivartakauṣudha-maṇi-mantrādi-prayogenaiveti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 29"}
{"quote": "baladevaḥ : na buddhi-bhedaṃ janayed ity etad upasaṃharati prakṛter iti  prakṛter guṇena tat-kāryeṇāhaṅkāreṇa mūḍhā bhūtāveśa-nyāyena dehādikam evātmānaṃ manyamānā janā guṇānāṃ dehendriyāṇāṃ karmasu vyāpāreṣu sajjante  tān akṛtsna-vido 'lpa-jñān mandān ātma-tattva-grahaṇālasān kṛtsna-vit pūrṇātma-jñāno na vicālayet guṇa-karmānyo viśuddha-caitanyānandas tvam iti tattvaṃ grāhayituṃ necchet, kintu tad-rucim anusṛtya vaidika-karmāṇi śreṇyākramād ātma-tattva-pravaṇaṃ cikīrsed iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 29"}
{"quote": "mayi sarvāṇi karmāṇi saṃnyasyādhyātma-cetasā  nirāśīr nirmamo bhūtvā yudhyasva vigata-jvaraḥ", "category": "Epic, Mahabharata", "book": "Bhagavad Gita", "position": "Chapter 3, Verse 30"}
{"quote": "śrīdharaḥ : tad evaṃ tattva-vido 'pi karma kartavyam  tvaṃ tu nādyāpi tattvavit  ataḥ karmaiva kurv ity āha mayīti  sarvāṇi karmāṇi mayi saṃnyasya samarpya  adhyātma-cetasā antaryāmy-adhīno 'haṃ karma karomīti dṛṣṭyā  nirāśī niṣkāmaḥ  ataeva mat-phala-sādhanaṃ mad-artham idaṃ karmety evaṃ mamatā-śūnyaś ca bhūtvā  vigata-jvaras tyakta-śokaś ca bhūtvā", "category": "Epic, Mahabharata", "book": "Bhagavad Gita", "position": "Chapter 3, Verse 30"}
{"quote": "madhusūdanaḥ : evaṃ karmānuṣṭhāna-sāmye 'py ajña-vijñeyoḥ kartṛtvābhiniveśa-tad-abhāvābhyāṃ viśeṣa uktaḥ  idānīm ajñasyāpi mumukṣor amumukṣv-apekṣayā bhagavad-arpaṇaṃ phalābhisandhy-abhāvaṃ ca viśeṣaṃ vadann ajñatayārjunasya karmādhikāraṃ draḍhayati mayīti  mayi bhagavati vāsudeve parameśvare sarvajñe sarva-niyantari sarvātmani sarvāṇi karmāṇi laukikāni vaidikāni ca sarva-prakārāṇi adhyātma-cetasāhaṃ kartāntaryāmy-adhīnas tasmā eveśvarāya rājña iva bhṛtyaḥ karmāṇi karomīty anayā buddhyā saṃnyasya samarpya nirāśīr niṣkāmo nirmamo deha-putra-bhrātrādiṣu svīyeṣu mamatā-śūnyo vigata-jvaraḥ  santāpa-hetutvāc choka eva jvara-śabdenoktaḥ  aihika-pāratrika-duryaśo-naraka-pātādi-nimitta-śoka-rahitaś ca bhūtvā tvaṃ mumukṣur yudhyasva vihitāni karmāṇi kurv ity abhiprāyaḥ  atra bhagavad-arpaṇaṃ niṣkāmatvaṃ ca sarva-karma-sādhāraṇaṃ mumukṣoḥ  nirmamatvaṃ tyakta-śokatvaṃ ca yuddha-mātre prakṛta iti draṣṭavyam anyatra mamatāśokayor aprasaktatvāt", "category": "Epic, Mahabharata", "book": "Bhagavad Gita", "position": "Chapter 3, Verse 30"}
{"quote": "viśvanāthaḥ : tasmāt tvaṃ mayy adhyātma-cetasātmanīty arthaḥ  evam adhyātmam avyayībhāva-samāsāt  tataś ca ātmani yac cetas tad-adhyātma-cetas tenātma-niṣṭhenaiva cetasā, na tu viṣaya-niṣṭhenety arthaḥ  mayi karmāṇi saṃnyasya samarpya nirāśīr niṣkāmo nirmamaḥ sarvatra mamatā-śūnyo yudhyasva", "category": "Epic, Mahabharata", "book": "Bhagavad Gita", "position": "Chapter 3, Verse 30"}
{"quote": "baladevaḥ : mayīti  yasmād evaṃ tasmāt pariniṣṭhitas tvam adhyātma-cetaḥ svātma-tattva-viṣayaka-jñānena sarvāṇi karmāṇi rājñi bhṛtya iva mayi pareśe saṃnyasya samarpayitvā yudhyasva  kartṛtvābhiniveśa-śūnyaḥ  yathā rāja-tantro bhṛtyas tad-ājñayā karmāṇi karoti, tathā mat-tantras tvaṃ mad-ājñayā tāni kuru lokān saṃjighṛkṣuḥ  ātmani yac cetas tad adhyātma-cetas tena  vibhakty-arthe 'vyayībhāvaḥ  nirāśīḥ svāmy-ājñayā karomīti tat-phalecchā-śūnyaḥ  ataeva mat-phala-sādhanāni mad-artham amūni karmāṇīty evaṃ mamatva-varjjitaḥ  vigata-jvaras tyakta-bandhu-vadha-nimittaka-santāpaś ca bhūtveti  arjunasya kṣatriyatvād yudhyasvety uktam  svāśrama-vihitāni karmāṇi mumukṣubhiḥ kāryāṇīti vākyārthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 30"}
{"quote": "śrīdharaḥ : evaṃ karmānuṣṭhāne guṇam āha ye ma iti  mad-vākye śraddhāvanto nasūyanto duḥkhātmake karmaṇi pravartayatīti doṣa-dṛṣṭim akurvantaś ca me madīyam idaṃ matam anutiṣṭhanti te 'pi śanaiḥ karma kurvāṇāḥ samyag jñānivat karmabhir mucyante", "category": "Epic, Mahabharata", "book": "Bhagavad Gita", "position": "Chapter 3, Verse 31"}
{"quote": "madhusūdanaḥ : phalābhisandhi-rāhityena bhagavad-arpaṇa-buddhyā bhagavad-arpaṇa-buddhyā vihita-karmānuṣṭhānaṃ sattva-śuddhi-jñāna-prāpti-dvāreṇa mukti-phalam ity āha ye ma iti  idaṃ phalābhisandhi-rāhityena vihita-karmācaraṇa-rūpaṃ mama matam nityam nitya-veda-bodhitatvenānādi-paramparā-gatam āvaśyakam iti vā sarvadeti vā  mānavāḥ manuṣyā ye kecin manuṣyādhikāritvāt karmaṇāṃ śraddhāvantaḥ śāstrācāryopadiṣṭe 'rthe 'nanubhūte 'py evam evaitad iti viśvāsaḥ śraddhā tadvantaḥ  anasūyanto guṇeṣu doṣāviṣkaraṇam asūyā  sā ca duḥkhātmake karmaṇi māṃ pravartayann akāruṇiko 'yam ity evaṃrūpā prakṛte prasaktā tām asūyāṃ mayi gurau vāsudeve sarva-suhṛdy akurvanto ye 'nutiṣṭhanti te 'pi sattva-śuddhi-jñāna-prāpti-dvāreṇa samyag-jñānivan tmucyante karmabhir dharmādharmākhyaiḥ  viśvanāthaḥ : sva-kṛtopadeśe pravartayitum āha ye ma iti  baladevaḥ : śruti-rahasye svamate 'nuvartināṃ phalaṃ vadan tasya śraiṣṭhyaṃ vyañjayati ye ma iti  nityaṃ sarvadā śruti-bodhitatvenānādi-prāptaṃ vā  śraddhāvanto dṛḍha-viśvastāḥ  anasūyanto mocakatva-guṇavati tasmin kim amunā śrama-bahulena niṣphalena karmaṇety evaṃ doṣāropa-śūnyāḥ  te 'pīty apir avadhāraṇe  yad vā, ye mamedaṃ matam anutiṣṭhanti ye cānuṣṭhātum aśaknuvanto 'pi tatra śraddhālavaḥ, ye ca śraddhālavo 'pi tan nāsūyante te 'pīty arthaḥ  sāmpratānuṣṭhānābhāve 'pi tasmin śraddhayānasūyayā ca kṣīṇa-doṣās te kiṃcit prānte tad anuṣṭhāya mucyante iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 31"}
{"quote": "ye tv etad abhyasūyanto nānutiṣṭhanti me matam  sarva-jñāna-vimūḍhāṃs tān viddhi naṣṭān acetasaḥ", "category": "Epic, Mahabharata", "book": "Bhagavad Gita", "position": "Chapter 3, Verse 32"}
{"quote": "śrīdharaḥ : vipakṣe doṣam āha ye tv etad iti  ye tu nānutiṣṭhanti tān acetaso viveka-śūnyān ataeva sarvasmin karmaṇi brahma-viṣaye ca yaj jñānaṃ tatra vimūḍhān naṣṭān viddhi", "category": "Epic, Mahabharata", "book": "Bhagavad Gita", "position": "Chapter 3, Verse 32"}
{"quote": "madhusūdanaḥ : evam anvaye guṇam uktvā vyatireke doṣam āha ye tv iti  tu-śabdaḥ śraddāvad-vaidharymyam aśraddhāṃ sūcayati  tena ye nāstikyād aśraddadhānā abhyasūyanto doṣam udbhāvayanta etan mama mataṃ nānuvartante tān acetaso duṣṭa-cittān ataeva sarva-jñāna-vimūḍhān sarvatra karmaṇi brahmaṇi sa-guṇe nirguṇe ca yaj jñānaṃ tatra vividhaṃ pramāṇataḥ prameyataḥ prayojanataś ca mūḍhān sarva-prakāreṇāyogyān naṣṭān sarva-puruṣārtha-bhraṣṭān viddhi jānīhi", "category": "Epic, Mahabharata", "book": "Bhagavad Gita", "position": "Chapter 3, Verse 32"}
{"quote": "baladevaḥ : vipakṣe doṣam āha ye tv etad iti  ye tu nānutiṣṭhanti tān acetaso viveka-śūnyān ataeva sarvasmin karmaṇi brahma-viṣaye ca yaj jñānaṃ tatra vimūḍhān naṣṭān viddhi", "category": "Epic, Mahabharata", "book": "Bhagavad Gita", "position": "Chapter 3, Verse 32"}
{"quote": "sadṛśaṃ ceṣṭate svasyāḥ prakṛter jñānavān api  prakṛtiṃ yānti bhūtāni nigrahaḥ kiṃ kariṣyati", "category": "Epic, Mahabharata", "book": "Bhagavad Gita", "position": "Chapter 3, Verse 33"}
{"quote": "śrīdharaḥ : nanu tarhi mahā-phalatvād indriyāṇi nigṛhya niṣkāmāḥ santaḥ sarve 'pi svadharmam eva kiṃ nānutiṣṭhanti ? tatrāha sadṛśam iti  prakṛtiḥ prācīna-karma-saṃskārādhīnaḥ svabhāvaḥ  svasyāḥ svakīyāyāḥ prakṛteḥ svabhāvasya sadṛśam anurūpam eva guṇa-doṣa-jñānavān api ceṣṭate  kiṃ punar vaktavyam ajñaś ceṣṭata iti  yasmād bhūtāni sarve 'pi prāṇinaḥ prakṛtiṃ yānty anuvartante  evaṃ ca sati indriya-nigrahaḥ kiṃ kariṣyati ? prakṛter balīyastvād ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 33"}
{"quote": "aho dhanyo 'si devarṣe kṛpayā yasya te kṣaṇāt  nīco 'py utpulako lebhe lubdhako ratim ucyate", "category": "Epic, Mahabharata", "book": "Bhagavad Gita", "position": "Chapter 3, Verse 33"}
{"quote": "baladevaḥ : nanu sarveśvarasya te matam atikramatāṃ daṇḍaḥ śāstreṇocyate tasmāt te kim u na bibhyati ity āha sadṛśam iti  prakṛtir anādi-kāla-pravṛttyā sva-durvāsanā tasyāḥ svīyāyāḥ sadṛśam anurūpam eva jñānavān śāstroktaṃ daṇḍaṃ jānann api janaś ceṣṭate pravartate kim utājñaḥ  tato bhūtāni sarve janāḥ prakṛtiṃ puruṣārtha-vibhraṃśa-hetu-bhūtām api tāṃ yānty anusaranti  tatra nigrahaḥ śāstra-jñāno 'pi daṇḍaḥ sat-prasaṅga-śūnyasya kiṃ kariṣyati ? durvāsanāyāḥ prābalyatāṃ nivartayituṃ na śakṣyatīty arthaḥ  sat-prasaṅga-sahitasya tu tāṃ prabalām api nihanti - santa evāsya chindanti mano-vyasanam uktibhiḥ [bhp 11.26.26] ity ādi smṛtibhyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 33"}
{"quote": "indriyasyendriyasyārthe rāga-dveṣau vyavasthitau  tayor na vaśam āgacchet tau hy asya paripanthinau", "category": "Epic, Mahabharata", "book": "Bhagavad Gita", "position": "Chapter 3, Verse 34"}
{"quote": "śrīdharaḥ : nanv evaṃ prakṛty-adhīneva cet puruṣasya pravṛttis tarhi vidhi-niṣedha-śāstrasya vaiyarthyaṃ prāptam ity āśaṅkyāha indriyasyeti  indriyasyendriyasyeti-vīpsayā sarveṣām indriyāṇāṃ praty ekam ity uktam  arthe sva-sva-viṣaye 'nukūle rāgaḥ pratikūle dveṣa ity evaṃ rāga-dveṣau vyavasthitāv avaśyaṃ bhāvinau  tataś ca tad-anurūpā pravṛttir iti bhūtānāṃ prakṛtiḥ  tathāpi tayor vaśavartī na bhaved iti śāstreṇa niyamyate  hi yasmād  asya mumukṣos tau parinpanthinau pratipakṣau  ayaṃ bhāvaḥ - viṣaya-smaraṇādinā rāga-dveṣaāv utpādyānavahitaṃ puruṣam anarthe 'tigambhīre srotasīva prakṛtir balā pravartayati  śāstraṃ tu tataḥ prāg eva viṣayeṣu rāga-dveṣa-pratibandhake parameśvara-bhajanādau taṃ pravartayati  tataś ca gambhīra-srotaḥ-pātāt pūrvam eva nāvam āśrita iva nānarthaṃ prāpnoti  tad evaṃ svābhāvikī paśv-ādi-sadṛśīṃ pravṛttiṃ tyaktvā dharme pravartitavyam ity uktam", "category": "Epic, Mahabharata", "book": "Bhagavad Gita", "position": "Chapter 3, Verse 34"}
{"quote": "tayo rāga-dveṣayor vaśaṃ nāgacchet tad-adhīno na pravarteta nivarteta vā kintu śāstrīya-tad-vipakṣa-jñānena tat-kāraṇa-vighaṭana-dvārā tau nāśayet  hi yasmāt tau rāga-dveṣau svābhāvika-doṣa-prayuktāv asya puruṣasya śreyo 'rhtinaḥ paripanthinau śatrū śreyo-mārgasya vighna-kartārau dasyū iva pathikasya  idaṃ ca dvayā ha prājāpatyā devāś cāsurāś ca tataḥ kānīyasā eva devā jyāyasā asurās ta eṣu lokeṣv aspardhanta ity ādi-śrutau svābhāvika-rāga-dveṣa-nimitta-śāstra-viparīta-pravṛttim asuratvena śāstrīya-pravṛttiṃ ca devatvena nirūpya vyākhyātam ativistareṇety uparamyate", "category": "Epic, Mahabharata", "book": "Bhagavad Gita", "position": "Chapter 3, Verse 34"}
{"quote": "viśvanāthaḥ : yasmād duḥsvabhāveṣu lokeṣu vidhi-niṣedha-śāstraṃ na prabhavati, tasmād yāvat pāpābhyāsottha-duḥsvabhāvo nābhūt tāvad yatheṣṭam indriyāṇi na cārayed ity āha indriyasendriyasyeti vīpsā pratyekam  sarvendriyāṇām arthe sva-sva-viṣaye para-strī-mātra-gātra-darśana-sparśana-tat-sampradānaka-dravya-dānādau śāstra-niṣiddhe 'pi rāgas tathā guru-vipra-tīrthātithi-darśana-sparśana-paricaraṇa-tat-sampradānaka-dhana-vitaraṇādau śāstra-vihite 'pi dveṣa ity etau viśeṣaṇāvasthitau vartete  tayor vaśam adhīnatvaṃ na prāpnuyāt  yad vā, indriyārthe strī-darśanādau rāgas tat-pratighāte kenacit kṛte sati dveṣa ity asya puruṣārtha-sādhakasya kvacit tu mano 'nukūle 'rthe surasa-snigdhānnādau rāgo manaḥ pratikūle 'rthe virasa-rukṣānnādau dveṣas tathā sva-putrādi-darśana-śravaṇādau rāgo vairi-putrādi-darśana-śravaṇādau dveṣaḥ  tayor vaśaṃ na gacched ity vyācakṣate", "category": "Epic, Mahabharata", "book": "Bhagavad Gita", "position": "Chapter 3, Verse 34"}
{"quote": "baladevaḥ : nanu prakṛty-adhīnā cet puṃsāṃ pravṛttis tarhi vidhi-niṣedha-śāstre vyartha iti cet tatrhā indriyasyendriyasyeti  vīpsayā sarveṣām ity uktam  tataś ca jñānendriyāṇāṃ śrotrādīnām arthe viṣaye śabdādau, karmendriyāṇām ca vāg-ādīnām arthe vacanādau rāgaḥ, pratikūle śāstra-vihite 'pi sat-sambhāṣaṇa-sat-sevana-sat-tīrthāgamanādau dveṣa ity evaṃ rāga-dveṣau vyavasthitau cānukūlya-prātikūlye vyavasthayā sthitau bhavato na tv aniyamenety arthaḥ  yadyapi tad-anuguṇā prāṇināṃ pravṛttis tathāpi śreyo-lipsur janas tayo rāga-dveṣayor vaśaṃ nāgacchet  hi yasmāt tāv asya paripanthinau vighna-kartārau bhavataḥ pānthasyeva dasyū  etad uktaṃ bhavati - anādi-kāla-pravṛttā hi vāsanā niṣṭhānubandhitva-jñānābhāva-sahakṛteneṣṭa-sādhanatva-jñānena niṣiddhe 'pi para-dāra-sambhāṣaṇādau rāgam utpādya puṃsaḥ pravartayati  tatheṣṭa-sādhanatva-jñānābhāva-sahakṛtenāniṣṭa-sādhanatva-jñānena vihite 'pi sat-sambhāṣaṇādau dveṣam utpādya tatas tān nivartayati  śāstraṃ kila sat-prasaṅga-śrutam aniṣṭānubhandhitva-bodhanena niṣiddhān mano 'nukūlād api nivartayati dveṣam utpādya  iṣṭānubandhitva-bodhanena vihite manaḥ-pratikūle 'pi rāgam utpādya pravartayatīti na vidhi-niṣedha-śāstrayor vaiyarthyam iti", "category": "Epic, Mahabharata", "book": "Bhagavad Gita", "position": "Chapter 3, Verse 34"}
{"quote": "śreyān sva-dharmo viguṇaḥ para-dharmāt svanuṣṭhitāt  sva-dharme nidhanaṃ śreyaḥ para-dharmo bhayāvahaḥ", "category": "Epic, Mahabharata", "book": "Bhagavad Gita", "position": "Chapter 3, Verse 35"}
{"quote": "śrīdharaḥ : tarhi sva-dharmasya yuddhāder duḥkha-rūpasya yathāvat kartum aśakyatvāt para-dharmasya cāhiṃsādeḥ sukaratvād dharmatvāviśeṣāc ca tatra pravartitum icchantaḥ praty āha śreyān iti  kiṃcid aṅga-hīno 'pi sva-dharmaḥ śreyān praśasyataraḥ  svanuṣṭhitāt sakalāṅga-sampūrtyā kṛtād api para-dharmāt sakāśāt  tatra hetuḥ - sva-dharme yuddhādau pravartamānasya nidhanaṃ maraṇam api śreṣṭhaṃ svargādi-prāpakatvāt  para-dharmas tu bhayāvaho niṣiddhatvena naraka-prāpakatvāt", "category": "Epic, Mahabharata", "book": "Bhagavad Gita", "position": "Chapter 3, Verse 35"}
{"quote": "śraddhā-hānis tathāsūyā duṣṭa-cittatvam ūḍhate  prakṛter vaśa-vartitvaṃ rāga-dveṣau ca puṣkalau  para-dharma-rucitvaṃ cety uktā durmārga-vāhakāḥ", "category": "Epic, Mahabharata", "book": "Bhagavad Gita", "position": "Chapter 3, Verse 35"}
{"quote": "vidharmaḥ para-dharmaś ca ābhāsa upamā chalaḥ  adharma-śākhāḥ pañcemā dharma-jño 'dharmavat tyajet  [bhp 7.15.12] iti saptamokteḥ", "category": "Epic, Mahabharata", "book": "Bhagavad Gita", "position": "Chapter 3, Verse 35"}
{"quote": "nanu daivarātyādeḥ kṣatriyasya pārivrājyaṃ śrūyate tataḥ katham ahiṃsādeḥ para-dharmatvam iti cet satyaṃ, pūrva-pūrvāśrama-dharmaiḥ kṣīṇa-vāsanayā pārivrājyādhikāre sati taṃ praty ahiṃsādeḥ sva-dharmatvena vihitatvāt  ataeva sva-dharme sthitasyeti yojyate", "category": "Epic, Mahabharata", "book": "Bhagavad Gita", "position": "Chapter 3, Verse 35"}
{"quote": "arjuna uvāca atha kena prayukto 'yaṃ pāpaṃ carati pūruṣaḥ  anicchann api vārṣṇeya balād iva niyojitaḥ", "category": "Epic, Mahabharata", "book": "Bhagavad Gita", "position": "Chapter 3, Verse 36"}
{"quote": "śrīdharaḥ : tayor na vaśam āgacchet [gītā 3.34] ity uktam  tad etad aśakyaṃ manvāno 'rjuna uvāca atheti  vṛṣṇer vaṃśe avatīrṇo vārṣṇeyaḥ  he vārṣṇeya ! anartha-rūpaṃ pāpaṃ kartum icchann api kena prayuktaḥ prerito 'yaṃ puruṣaḥ pāpaṃ carati ? kāma-krodhau viveka-balena niruddhato 'pi puruṣasya punaḥ pāpe pravṛtti-darśanāt  anyo 'pi tayor mūlabhūtaḥ kaścit pravartako bhaved iti sambhāvanayā praśnaḥ", "category": "Epic, Mahabharata", "book": "Bhagavad Gita", "position": "Chapter 3, Verse 36"}
{"quote": "madhusūdanaḥ : tatra kāmya-pratiṣiddha-karma-pravṛtti-kāraṇam apanudya bhagavan-matam anuvartituṃ tat-kāraṇāvadhāraṇāya arjuna uvāca atheti  dhyāyato viṣayān puṃsaḥ ity ādinā pūrvam anartha-mūlam uktam  sāmprataṃ ca prakṛter guṇa-saṃmūḍhā ity ādinā bahu-vistaraṃ kathitam  tatra kiṃ sarvāṇy api sama-prādhānyena kāraṇāni  athavaikam eva mukhyaṃ kāraṇam itarāṇi tu tat-sahakārīṇi kevalam  tatrādye sarveṣāṃ pṛthak pṛthaṅ nivāraṇe mahān prayāsaḥ syāt  antye tv ekasminn eva nirākṛte kṛta-kṛtyatā syād ity ato brūhi me kena hetunā prayuktaḥ prerito 'yaṃ tvan-matānanuvartī sarva-jñāna-vimūḍhaḥ puruṣaḥ pāpam anarthānubandhi sarvaṃ phalābhisandhi-puraḥ-saraṃ kāmyaṃ citrādi śatru-vadha-sādhanaṃ ca śyanādi pratiṣiddhaṃ ca kalañja-bhakṣaṇādi bahu-vidhaṃ karmācarati svayaṃ kartum anicchann api na tu nivṛtti-lakṣaṇaṃ parama-puruṣārthānubandhi tvad-upadiṣṭaṃ karmecchann api karoti  na ca pāratantryaṃ vinetthaṃ sambhavati  ato yena balād iva niyojito rājñeva bhṛtyas tvan-mata-viruddhaṃ sarvānarthānubandhitvaṃ jānann api tādṛśaṃ karmācarati tam anartha-mārga-pravartakaṃ māṃ prati brūhi jñātvā samucchedāyety arthaḥ  he vārṣṇeya vṛṣṇi-vaṃśe man-mātāmaha-kule kṛpayāvatīrṇeti sambodhanena vārṣṇeyī-suto 'haṃ tvayā nipekṣaṇīya iti sūcayati", "category": "Epic, Mahabharata", "book": "Bhagavad Gita", "position": "Chapter 3, Verse 36"}
{"quote": "viśvanāthaḥ : yad uktaṃ rāga-dveṣau vyavasthitāv [gītā 3.34] ity atra śāstra-niṣiddhe pīndriyārthe para-strī-sambhāṣaṇādau rāga ity atra pṛcchati atheti  kena prayojaka-kartrānicchann api vidhi-niṣedha-śāstrārtha-jñānavattvāt pāpe pravartitum icchā-rahito 'pi balād iveti prayojaka-preraṇa-vaśāt prayojyasyāpīcchā samyag utpadyate iti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 36"}
{"quote": "baladevaḥ : indriyasya ity ādau śāstra-niṣiddhe 'pi para-dāra-sambhāṣaṇādau rāgo vyavasthita iti yad uktaṃ tatrārjunaḥ pṛcchati atha keneti  he vārṣṇeya vṛṣṇi-vaṃśodbhava ! śubhādibhyaś ceti prayuktaḥ preritaḥ pāpaṃ carati niṣedha-śāstrārtha-jñānāt tac-caritam anicchann api balād iveti  prayojakecchāpannatayā prayojye 'pīcchā prajāyate  sa kim īśvaraḥ, pūrva-saṃskāro vā ? tatrādyaḥ sākṣitvāt kāruṇikatvāc ca na pāpe prerakaḥ  na ca paro jaḍatvād iti praśnārthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 36"}
{"quote": "śrī-bhagavān uvāca kāma eṣa krodha eṣa rajo-guṇa-samudbhavaḥ  mahāśano mahā-pāpmā viddhy enam iha vairiṇam", "category": "Epic, Mahabharata", "book": "Bhagavad Gita", "position": "Chapter 3, Verse 37"}
{"quote": "śrīdharaḥ : atrottaraṃ śrī-bhagavān uvāca kāma eṣa krodha eṣa iti  yas tvayā pṛṣṭo hetur eva kāma eva  nanu krodho 'pi pūrvaṃ tvayoktam indriyasyendriyasyārtha ity atra  satyam  nāsau tataḥ pṛthak  kintu krodho 'py eṣaḥ  kāma eva hi kenacit pratihataḥ krodhātmanā pariṇamate  pūrvaṃ pṛthaktvenokto 'pi krodha-kāmaja evety abhiprāyeṇa ekīkṛtyocyate  rajo-guṇāt samudbhavatīti tathā  anena sattva-vṛddhyā rajasi kṣayaṃ nīte sati kāmo na jāyata iti sūcitam  enaṃ kāmam iha mokṣa-mārge vairiṇaṃ viddhi  ayaṃ ca vakṣyamāṇa-krameṇa hantavya eva  yato nāsau dānena sandhātuṃ śakya ity āha mahāśanaḥ  mahad-aśanaṃ yasya saḥ  duṣpūra ity arthaḥ  na ca sāmnā sandhātuṃ śakyaḥ  yato mahā-pāpmā 'tyugraḥ", "category": "Epic, Mahabharata", "book": "Bhagavad Gita", "position": "Chapter 3, Verse 37"}
{"quote": "akāmata iti manu-vacanam  anyat spaṣṭam", "category": "Epic, Mahabharata", "book": "Bhagavad Gita", "position": "Chapter 3, Verse 37"}
{"quote": "kāmasyāpekṣitaṃ pūrayitum aśakyam eva  nanu dānena sandhātum aśakyaś cet sāma-bhedābhyāṃ sa sva-vaśīkartavyaḥ  tatrāha mahā-pāpmātyugraḥ", "category": "Epic, Mahabharata", "book": "Bhagavad Gita", "position": "Chapter 3, Verse 37"}
{"quote": "na ca sāmnā bhedena vā sa vaśībhaved ity āha mahāpāpmeti  yo 'tyugro viveka-jñāna-vilopena niṣiddhe 'pi pravartayati tasmād iha dāna-yoge enaṃ vairiṇaṃ viddhi tathā ca jñānādibhis tribhir upāyaiḥ sandhātum aśakyatvād vakṣyamāṇena daṇḍena sa hantavya iti bhāvaḥ  īśvaraḥ karmāntaritaḥ parjanyavat sarvatra prerakaḥ  kāmas tu svayam eva pāpmāgre iti tathoktam", "category": "Epic, Mahabharata", "book": "Bhagavad Gita", "position": "Chapter 3, Verse 37"}
{"quote": "dhūmenāvriyate vahnir yathā-darśo malena ca  yatholbenāvṛto garbhas tathā tenedam āvṛtam", "category": "Epic, Mahabharata", "book": "Bhagavad Gita", "position": "Chapter 3, Verse 38"}
{"quote": "śrīdharaḥ : kāmasya vairitvaṃ darśayati dhūmeneti  dhūmena sahajena yathā vahnir āvriyata ācchādyate  yathā cādarśo malenāgantukena  yathā colbena garbhaveṣṭana-carmaṇā garbhaḥ sarvato niruddha āvṛtaḥ  tathāprakāra-trayeṇāpi tena kāmenāvṛtam idam", "category": "Epic, Mahabharata", "book": "Bhagavad Gita", "position": "Chapter 3, Verse 38"}
{"quote": "atra dhūmenāvṛto 'pi vahnir dāhādi-lakṣaṇaṃ sva-kāryaṃ karoti  malenāvṛtas tv ādarśaḥ pratibimba-grahaṇa-lakṣaṇaṃ svakāryaṃ na karoti  svacchatā-dharma-mātra-tirodhānāt svarūpatas tūpalabhyata eva  ulbenāvṛtas tu garbho na hasta-pādādi-prasāraṇa-rūpaṃ sva-kāryaṃ karoti na vā svarūpata upalabhyata iti viśeṣaḥ", "category": "Epic, Mahabharata", "book": "Bhagavad Gita", "position": "Chapter 3, Verse 38"}
{"quote": "viśvanāthaḥ : na ca kasyacid evāyaṃ vairy api tu sarvasyaiveti sa-dṛṣṭāntam āha dhūmeneti  kāmasyāgāḍhatve gāḍhatve 'tigāḍhatve ca krameṇa dṛṣṭāntāḥ  dhūmenāvṛto 'pi malino vahnir dāhādi-lakṣaṇaṃ sva-kāryaṃ tu karoti  malenāvṛto darpaṇaṃ tu svacchatā-dharma-tirodhānād bimba-grahaṇaṃ sva-kāryaṃ na karoti svarūpatas tūpalabhyate  ulbena jarāyūṇāvṛto garbhas tu sva-kāryaṃ kara-caraṇādi-prasāraṇaṃ na karoti, na vā svarūpata upalabhyata iti  evaṃ kāmasyāgāḍhatve paramārtha-smaraṇaṃ kartuṃ śaknoti  gāḍhatve na śaknotīti gāḍhatve tv acetanam eva syād idaṃ jagad eva", "category": "Epic, Mahabharata", "book": "Bhagavad Gita", "position": "Chapter 3, Verse 38"}
{"quote": "baladevaḥ : mṛdu-madhya-tīvra-bhāvena trividhasya kāmasya dhūma-malolbaneti krameṇa dṛṣṭāntān āha dhūmenet  yathā dhūmenāvṛto 'nujjvalo 'pi vahnir auṣṇādikaṃ kiṃcit karoti malenāvṛto darpaṇaḥ svacchatā-tirodhānāt pratibimbaṃ na śaknoti grahītum ulbena jarā-guṇāvṛto garbhas tu pādādi-prasārarṃ na śaknoti kartuṃ na copalabhyate  tathā mṛdunā kāmenāvṛtaṃ jñānaṃ kathaṃcit tattvārthaṃ grahītuṃ śaknoti madhyenāvṛtaṃ na śaknoti  tīvreṇāvṛtaṃ tu prasartum api na śaknoti, na ca pratīyata ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 38"}
{"quote": "āvṛtaṃ jñānam etena jñānino nitya-vairiṇā  kāma-rūpeṇa kaunteya duṣpūreṇānalena ca", "category": "Epic, Mahabharata", "book": "Bhagavad Gita", "position": "Chapter 3, Verse 39"}
{"quote": "śrīdharaḥ : idaṃ śabda-nirdiṣṭaṃ darśayan vairitvaṃ sphuṭayati āvṛtam iti  idaṃ viveka-jñānam etena āvṛtam  ajñasya khalu bhoga-samaye kāmaḥ sukha-hetur eva  pariṇāme tu vairitvaṃ pratipadyate  jñāninaḥ punas tat-kālam apy anarthānusandhānād duḥkha-hetur eveti nitgya-vairiṇety uktam  kiṃ ca viṣayaiḥ pūryamāṇo 'pi yo duṣpūraḥ  āpūryamāṇaṃ tu śoka-santāpa-hetutvād anala-tulyaḥ  anena sarvān prati nitya-vairitvam uktam", "category": "Epic, Mahabharata", "book": "Bhagavad Gita", "position": "Chapter 3, Verse 39"}
{"quote": "athavecchāyā viṣaya-siddhi-nivartyatvād icchā-rūpaḥ kāmo viṣaya-bhogena svayam eva nivartiṣyate kiṃ tatrāti-nirbandhenety ata uktaṃ duṣpūreṇānalena ceti  viṣaya-siddhyā tat-kālam icchātirodhāne 'pi punaḥ prādurbhāvān na viṣaya-siddhir icchā-nivartikā  kintu viṣaya-doṣa-dṛṣṭir evatatheti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 39"}
{"quote": "viśvanāthaḥ : kāma eva hi jīvasyāvidyety āha āvṛtam iti  nitya-vairiṇy ato 'sau sarva-prakāreṇa hantavya iti bhāvaḥ  kāma-rūpeṇa kāmākāreṇājñānenety arthaḥ  ca-kāra ivārthe  analo yathā haviṣā pūrayitum acakyas tathā kāmo 'pi bhogenety arthaḥ  yad uktam - na jātu kāmaḥ kāmānām upabhogena śāṃyati  haviṣā kṛṣṇa-vartmeva bhūya evābhivardhate  [bhp 9.19.14] iti", "category": "Epic, Mahabharata", "book": "Bhagavad Gita", "position": "Chapter 3, Verse 39"}
{"quote": "na jātu kāmaḥ kāmānām upabhogena śāṃyati  haviṣā kṛṣṇa-vartmeva bhūya evābhivardhate  [bhp 9.19.14] iti  tasmāt sarveṣāṃ sa nitya-vairīti  bhg 3.40", "category": "Epic, Mahabharata", "book": "Bhagavad Gita", "position": "Chapter 3, Verse 39"}
{"quote": "indriyāṇi mano buddhir asyādhiṣṭhānam ucyate  etair vimohayaty eṣa jñānam āvṛtya dehinam", "category": "Epic, Mahabharata", "book": "Bhagavad Gita", "position": "Chapter 3, Verse 40"}
{"quote": "śrīdharaḥ : idānīṃ tasyādhiṣṭhānaṃ kathayan jayopāyam āha indriyāṇīti dvābhyām  viṣaya-darśana-śravaṇādibhiḥ saṃkalpenādhyavasāyena ca kāmasya āvirbhāvād indriyāṇi ca manaś ca buddhiś cāsyādhiṣṭhānam ucyate  etair indriyādibhir darśanādi-vyāpāravadbhir āśraya-bhūtair viveka-jñānam āvṛtya dehinaṃ vimohayati", "category": "Epic, Mahabharata", "book": "Bhagavad Gita", "position": "Chapter 3, Verse 40"}
{"quote": "madhusūdanaḥ : jñāte hi śatror adhiṣṭhāne sukhena sa jetuṃ śakyata iti tad-adhiṣṭhānam āha indriyāṇīti  indriyāṇi śabda-sparśa-rūpa-rasa-gandha-grāhakāṇi śrotrādīni vacanādāna-gamana-visargānanda-janakāni vāg-ādīni ca  manaḥ saṅkalpātmakaṃ buddhir adhyavasāyātmikā ca  asya kāmasyādhiṣṭhānam āśraya ucyate  yata etair indriyādibhiḥ sva-sva-vyāpāravadbhir āśrayair vimohayati vividhaṃ mohayati eṣa kāmo jñānam viveka-jñānam āvṛtyācchādya dehinaṃ dehābhimāninam", "category": "Epic, Mahabharata", "book": "Bhagavad Gita", "position": "Chapter 3, Verse 40"}
{"quote": "viśvanāthaḥ : kvāsau tiṣṭhaty ata āha indriyāṇīti  asya vairiṇaḥ kāmasyādhiṣṭhānaṃ mahā-durga-rājadhānyaḥ  śabdādayo viṣayās tu tasya rājño deśā iti bhāvaḥ  etair indriyādibhir dehinaṃ jīvam", "category": "Epic, Mahabharata", "book": "Bhagavad Gita", "position": "Chapter 3, Verse 40"}
{"quote": "baladevaḥ : vairiṇaḥ kāmasya durgeṣu nirjiteṣu tasya jayaḥ sukara iti tāny āha indriyāṇīti  viṣaya-śravaṇādinā saṅkalpenādhyavasāyena ca kāmasyābhivyakteḥ śrotrādīni ca manaś ca buddhiś ca tasyādhiṣṭhānaṃ mahā-durga-rājadhānī-rūpaṃ bhavati viṣayās tu tasya tasya janapadā bodhyāḥ  etair viṣaya-saṃcāribhir indriyādibhir dehinaṃ prakṛti-sṛṣṭa-dehavantaṃ jīvam ātma-jñānodyatam eṣa kāmo vimohayati ātma-jñāna-vimukhaṃ viṣaya-rasa-pravaṇaṃ ca karotīty arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 40"}
{"quote": "tasmāt tvam indriyāṇy ādau niyamya bharatarṣabha  pāpmānaṃ prajahihy enaṃ jñāna-vijñāna-nāśanam", "category": "Epic, Mahabharata", "book": "Bhagavad Gita", "position": "Chapter 3, Verse 41"}
{"quote": "śrīdharaḥ : yasmād evaṃ tasmād iti  tasmād ādau vimohāt pūrvam evendriyāṇi mano buddhiṃ ca niyamya pāpmānaṃ pāpa-rūpam enaṃ kāmaṃ hi sphuṭaṃ prajahi ghātaya  yad vā prajahihi parityaja  jñānam ātma-viṣayaṃ  vijñānaṃ nididhyāsanajam  tam eva dhīro vijñāya prajñāṃ kurvīta iti śruteḥ", "category": "Epic, Mahabharata", "book": "Bhagavad Gita", "position": "Chapter 3, Verse 41"}
{"quote": "madhusūdanaḥ : yasmād evam  yasmād indriyādhiṣṭhānaḥ kāmo dehinaṃ mohayati tasmāt tvam ādau mohanāt pūrvaṃ kāma-nirodhāt pūrvam iti vā  indriyāṇi śrotrādīni niyamya vaśīkṛtya  teṣu hi vaśīkṛteṣu mano-buddhyor api vaśīkaraṇaṃ sidhyati saṅkalpādhyavasāyayor bāhyendriya-pravṛtti-dvāraivānartha-hetutvāt  ata indriyāṇi mano buddhir iti pūrvaṃ pṛthaṅ-nirdiśyāpīhendriyāṇīty etāvad uktam  indriyatvena tayor api saṅgraho vā  he bharatarṣabha mahā-vaṃśa-prabhūtatvena samartho 'si  pāpmānaṃ sarva-pāpa-mūla-bhūtam enaṃ kāmaṃ vairiṇaṃ prajahihi parityaja hi sphuṭaṃ prajahi prakarṣeṇa mārayeti vā  jahi śatrum ity upasaṃhārāc ca  jñānaṃ śāstrācāryopadeśa-jaṃ parokṣaṃ vijñānam aparokṣaṃ tat-phalaṃ tayor jñāna-vijñānayoḥ śreyaḥ-prāpti-hetvor nāśanam", "category": "Epic, Mahabharata", "book": "Bhagavad Gita", "position": "Chapter 3, Verse 41"}
{"quote": "viśvanāthaḥ : vairiṇaḥ khalv āśraye jite sati vairī jīyata iti nītir ataḥ kāmasyāśrayeṣv indriyādiṣu yathottaraṃ durjayatvādhikyam  ataḥ prathama-prāptānīndriyāṇi durjayāny apy uttarāpekṣayā sujayāni  prathamaṃ te jīyantām ity āha tasmād iti  indriyāṇi niyamyena yadyapi para-strī-para-dravyādy-apaharaṇe durnivāraṃ mano gacchaty eva  tad api tatra tatra netra-śrotra-kara-caraṇādīndriya-vyāpāra-stha-gaṇanād indriyāṇi na gamayety arthaḥ  pāpmānam atyugraṃ kāmaṃ jahītīndriya-vyāpārastha-gaṇanam atikālena mano 'pi kāmād vicyutaṃ bhavatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 3, Verse 41"}
{"quote": "baladevaḥ : yasmād ayaṃ kāma-rūpo vairī nikhilendriya-vyāpāra-virati-rūpāyātma-jñānāyodyatasya viṣaya-rasa-pravaṇair indriyair jñānam āvṛṇoti tasmāt prakṛti-sṛṣṭa-dehādimāṃs tvam ādāv ātma-jñānodayāyārambha-kāla evendriyāṇi sarvāṇi tad-vyāpāra-rūpe niṣkāme karma-yoge niyamya pravaṇāni kṛtvā enaṃ pāpmānaṃ kāmaṃ śatruṃ prajahi vināśaya  hi yasmāj jñānasya śāstrīyasya dehādi-viviktātma-viṣayakasya vijñānasya ca tādṛg-ātmānubhavasya nāśanam āvarakam", "category": "Epic, Mahabharata", "book": "Bhagavad Gita", "position": "Chapter 3, Verse 41"}
{"quote": "indriyāṇi parāṇy āhur indriyebhyaḥ paraṃ manaḥ  manasas tu parā buddhir yo buddheḥ paratas tu saḥ", "category": "Epic, Mahabharata", "book": "Bhagavad Gita", "position": "Chapter 3, Verse 42"}
{"quote": "śrīdharaḥ : yatra citta-praṇidhānena indriyāṇi niyantuṃ śakyante, tad ātma-svarūpaṃ dehādibhyo vivicya darśayati indriyāṇīti  indriyāṇi dehādibhyo grāhyebhyaḥ parāṇi śreṣṭhāny āhuḥ sūkṣmatvāt prakāśakatvāc ca  ataeva tad-vyatiriktatvam apy arthād uktaṃ bhavati  indriyebhyaś ca saṅkalpātmakaṃ manaḥ param tat-pravartakatvāt  manasas tu niścayātmikā buddhiḥ parā  niścaya-pūrvakatvāt saṅkalpasya  yas tu buddheḥ paratas tat-sākṣitvenāvasthitaḥ sarvāntaraḥ sa ātmā  taṃ vimohayati dehinam iti dehi-śabdokta ātmā sa iti parāmṛśyate", "category": "Epic, Mahabharata", "book": "Bhagavad Gita", "position": "Chapter 3, Verse 42"}
{"quote": "atrātmanaḥ paratvasyaiva vākya-tātparya-viṣayatvād indriyādi-paratvasyāvivakṣitatvād indriyebhyaḥ parā arthā iti sthāne 'rthebhyaḥ parāṇīndriyāṇīti vivakṣābhedena bhagavad-uktaṃ na virudhyate  buddher asmad-ādi-vyaṣṭi-buddheḥ sakāśān mahān ātmā samaṣṭi-buddhi-rūpaḥ paraḥ mano mahān matir brahma pūr buddhiḥ khyātir īśvaraḥ iti vāyu-purāṇa-vacanāt  mahato hairaṇyagarbhyā buddheḥ param avyaktam avyākṛtaṃ sarva-jagad-bījaṃ māyākhyaṃ māyāṃ tu prakṛtiṃ vidyād iti śruteḥ  tad dhedaṃ tarhy avyākṛtam āsīt iti ca  avyaktāt sakāśāt sakala-jaḍa-varga-prakāśakaḥ puruṣaḥ pūrṇa ātmā paraḥ  tasmād api kaścid anyaḥ paraḥ syād ity ata āha puruṣān na paraṃ kiṃcid iti  kuta evaṃ yasmāt sā kāṣṭhā samāptiḥ sarvādhiṣṭhānatvāt  sā parā gatiḥ  so 'dhvanaḥ pāram āpnoti tad viṣṇoḥ paramaṃ padam ity ādi-śruti-prasiddhā parā gatir api saivety arthaḥ  tad etat sarvaṃ yo buddheḥ paratas tu sa ity anenoktam", "category": "Epic, Mahabharata", "book": "Bhagavad Gita", "position": "Chapter 3, Verse 42"}
{"quote": "viśvanāthaḥ : na ca prathamam eva mano-buddhi-jaye yatanīyam aśakyatvād ity āha indriyāṇi parāṇīti  daśa-dig-vijayibhir api vīrair durjayatvād atibalatvena śreṣṭhānīty arthaḥ  indriyebhyaḥ sakāśād api prabalatvān manaḥ paraṃ  svapne khalv indriyeṣv api naṣṭeṣv anaśvaratvād iti bhāvaḥ  manasaḥ sakāśād api parā prabalā buddhir vijñāna-rūpā  suṣuptau manasy api naṣṭe tasyāḥ sāmānyākārāyā anaśvarātvād iti bhāvaḥ  tasya buddheḥ sakāśād api parato balādhikyena yo vartate, tawsyām api jñānābhyāsena naṣṭāyāṃ satyāṃ yo virājata ity arthaḥ  sa tu prasiddho jīvātmā kāmasya jetā  tena vastutaḥ sarvato 'py atiprabalena jīvātmanā indriyādīn vijitya kāmo vijetuṃ śakya eveti nātrāsambhāvanā kāryeti bhāvaḥ  baladevaḥ : nanu mudrita-yantrāmbu-nyāyena niṣkāma-karma-pravaṇatayendriya-niyamane kāma-kṣatir iti tvayā pradarśitam  atha daihika-karma-kāle mukta-yantrāmbu-nyāyenendriya-vṛtti-prasāre kāmasya punar ujjīvatāpattiḥ syād iti tatra raso 'py asya paraṃ dṛṣṭvā [gītā 2.59] iti pūrvopadiṣṭena viviktātmānubhavena niḥśeṣā tasya kṣatiḥ syād iti darśayati indriyāṇīti dvābhyām  pāñcabhautikād dehād indriyāṇi parāṇy āhur paṇḍitāḥ  tac cālīkatvāt tato 'tisūkṣmatvāt tad-vināśe 'vināśāc ca  indriyebhyaḥ manaḥ paraṃ jāgare teṣāṃ pravartakatvāt svapne teṣu svasmin vilīneṣu rājya-kartṛtvena sthitatvāc ca  manasas tu buddhiḥ parā, niścayātmaka-buddhi-vṛttyaiva saṅkalpātmaka-mano-vṛtteḥ prasarāt  yas tu buddher api parato 'sti, sa dehī jīvātmā cit-svarūpo dehādi-buddhy-antar-viviktayānubhūtaḥ san niḥśeṣa-kāma-kṣati-hetur bhavatīti  kaṭhāś caivaṃ paṭhanti -", "category": "Epic, Mahabharata", "book": "Bhagavad Gita", "position": "Chapter 3, Verse 42"}
{"quote": "asyārthaḥ - indriyebhyo 'rthā viṣayās tad-ākarsiktatvāt parāḥ pradhāna-bhūtāḥ  viṣayendriya-vyavahārasya mano-mūlatvād arthebhyo manaḥ paraṃ viṣaya-bhogasya niścaya-pūrvakatvāt saṃśayātmakān manaso manaḥ paraṃ viṣaya-bhogasya niścaya-pūrvakatvāt saṃśayātmakān manaso niścayātmikā buddhiḥ parā buddher bhogopakaraṇatvāt tasyāḥ sakāśād bhoktātmā jīvaḥ paraḥ sa cātmā mahān dehendriyāntaḥkaraṇa-svāmīti daihikaṃ karma tu pūrvābhyāsa-vaśāc cakra-bhramitvat setsyati", "category": "Epic, Mahabharata", "book": "Bhagavad Gita", "position": "Chapter 3, Verse 42"}
{"quote": "evaṃ buddheḥ paraṃ buddhvā saṃstabhyātmānam ātmanā  jahi śatruṃ mahā-bāho kāma-rūpaṃ durāsadam", "category": "Epic, Mahabharata", "book": "Bhagavad Gita", "position": "Chapter 3, Verse 43"}
{"quote": "śrīdharaḥ : upasaṃharati evam iti  buddher eva viṣayendriyādi-janyāḥ kāmādi-vikriyāḥ  ātmā tu nirvikāras tat-sākṣīty evaṃ buddheḥ paramātmānaṃ buddhvātmanaivaṃ tṛtayā niściyātmikayā buddhyātmānaṃ manaḥ saṃstabhya niścalaṃ kṛtvā kāma-rūpiṇaṃ śatruṃ jahi māraya  durāsadaṃ duḥkhenāsādanīyaṃ durvijñeyam ity arthaḥ", "category": "Epic, Mahabharata", "book": "Bhagavad Gita", "position": "Chapter 3, Verse 43"}
{"quote": "iti śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ karma-yogo nāma tṛtīyo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "madhusūdanaḥ : phalitam āha evam iti  raso 'py asya paraṃ dṛṣṭvā nivartate ity atra yaḥ para-śabdenoktas tam evambhūtaṃ pūrṇam ātmānaṃ buddheḥ paraṃ buddhvā sākṣātkṛtya saṃstabhya sthirītkṛtyātmānaṃ mana ātmanaitādṛśa-niścayātmkiayā buddhyā jahi māraya śatruṃ sarva-puruṣārtha-śātanaṃ he mahābāho mahā-bāhor hi śatru-māraṇaṃ sukaram iti yogyaṃ sambodhanam  kāma-rūpaṃ tṛṣṇā-rūpaṃ durāsadaṃ duḥkhenāsādanīyaṃ durvijñeyāneka-viśeṣam iti yatnādhikyāya viśeṣaṇam", "category": "Epic, Mahabharata", "book": "Bhagavad Gita", "position": "Chapter 3, Verse 43"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām karma-yogo nāma tṛtīyo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "viśvanāthaḥ : upasaṃharati evam iti  buddheḥ paraṃ jīvātmānaṃ buddhvā sarvopādhibhyaḥ pṛthak-bhūtaṃ jñātvā ātmanā svenaivāmānaṃ svaṃ saṃstabhya niścalaṃ kṛtvā durāsadaṃ durjayam api kāmaṃ jahi nāśaya", "category": "Epic, Mahabharata", "book": "Bhagavad Gita", "position": "Chapter 3, Verse 43"}
{"quote": "", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "baladevaḥ : evam iti  evaṃ mad-upadeśa-vidhayā buddheś ca paraṃ dehādi-nikhila-jaḍa-varga-pravartakatvād viviktaṃ sukha-cid-ghanaṃ jīvātmānaṃ buddhvānubhūyety arthaḥ  ātmanā īdṛśa-niścayātmikayā buddhyātmānaṃ manaḥ saṃstabhya tādṛśy ātmani sthiraṃ kṛtvā kāma-rūpaṃ śatruṃ jahi nāśaya  durāsadaṃ durdharṣam api  mahā-bāho iti prāgvat", "category": "Epic, Mahabharata", "book": "Bhagavad Gita", "position": "Chapter 3, Verse 43"}
{"quote": "iti śrīmad-bhagavad-gītopaniṣad-bhāṣye tṛtīyo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 3, Verse 3"}
{"quote": "śrī-bhagavān uvāca imaṃ vivasvate yogaṃ proktavān aham avyayam  vivasvān manave prāha manur ikṣvākave 'bravīt", "category": "Epic, Mahabharata", "book": "Bhagavad Gita", "position": "Chapter 4, Verse 1"}
{"quote": "evaṃ tāvad adhyāya-dvayena karma-yogopāyaka-jñāna-yogo mokṣa-sādhanatvenoktaḥ  tad evaṃ brahmārpaṇādi-guṇa-vidhānena tattvaṃ padārtha-vivekādinā ca prapañciṣyan prathamaṃ tāvat parasparāprāptatvena stuvan bhagavān uvāca imam iti tribhiḥ  avyaya-phalatvād avyayam  imaṃ yogaṃ purāham vivasvata ādityāya kathitavān  sa ca sva-putrāya manave śrāddha-devāya  sa ca manuḥ sva-putrāyekṣvākave 'bravīt", "category": "Epic, Mahabharata", "book": "Bhagavad Gita", "position": "Chapter 4, Verse 1"}
{"quote": "sa ca mama śiṣyo vivasvān manave vaivasvatāya sva-putrāya prāha  sa ca manur ikṣvākave sva-putrāyādi-rājāyābravīt  yadyapi prati manvantaraṃ svāyambhuvādi-sādhāraṇo 'yaṃ bhāgavad-updeśas tathāpi sāmpratika-vaivasvata-manvantarābhi-prāyeṇādityam ārabhya sampradāyo gaṇitaḥ", "category": "Epic, Mahabharata", "book": "Bhagavad Gita", "position": "Chapter 4, Verse 1"}
{"quote": "viśvanāthaḥ : turye svāvirbhāva-hetor nityatvaṃ janma-karmaṇoḥ  svasyoktiṃ brahma-yajñādi-jñānotkarṣa-prapañcam  adhyāya-dvayenoktaṃ niṣkāma-karma-sādhyaṃ jñāna-yogaṃ stauti imam iti  baladevaḥ : turye svābhivyakti-hetuṃ sva-līlā- nityatvaṃ sat-karmasu jñāna-yogam  jñānasyāpi prāy yan-māhātmyam uccaiḥ prākhyad devo devakīnandano 'sau", "category": "Epic, Mahabharata", "book": "Bhagavad Gita", "position": "Chapter 4, Verse 1"}
{"quote": "pūrvādhyāyābhyām uktaṃ jñāna-yogaṃ karma-yogaṃ caika-phalatvād ekīkṛtya tad-vaṃśaṃ kīrtayan stauti imam iti  imaṃ tvāṃ sūryāyāhaṃ proktavān  avyayaṃ nityaṃ vedārtahtvān naveyeti sva-phalādityavyabhicāri-phalatvāc ca  sa ca mac-chiṣyo vivasvān sva-putrāya manave vaivasvatāya prāha  sa ca manur ikṣvākave sva-putrāyābravīt", "category": "Epic, Mahabharata", "book": "Bhagavad Gita", "position": "Chapter 4, Verse 1"}
{"quote": "evaṃ paramparā-prāptam imaṃ rājarṣayo viduḥ  sa kāleneha mahatā yogo naṣṭaḥ parantapa", "category": "Epic, Mahabharata", "book": "Bhagavad Gita", "position": "Chapter 4, Verse 2"}
{"quote": "śrīdharaḥ : evam iti  evaṃ rājānaś ca te ṛṣayaś ceti  anye 'pi rājarṣayo nimi-pramukhāḥ  sva-pitrādibhir ikṣvāku-pramukhaiḥ protkam imaṃ yogam vidur jānanti sma  adyatanānām ajñāne kāraṇam āha he parantapa śatru-pātana ! sa yogaḥ kāla-vaśād iha loke naṣṭo vicchinnaḥ", "category": "Epic, Mahabharata", "book": "Bhagavad Gita", "position": "Chapter 4, Verse 2"}
{"quote": "sa evaṃ mahā-prayojano 'pi yogaḥ kālena mahatā dīrgheṇa dharma-hrāsa-kareṇehedānīm āvayor vyavahāra-kāle dvāparānte durbalān ajitendriyān anadhikāriṇaḥ prāpya kāma-krodhādibhir abhibhūyamāno naṣṭo vicchinna-sampradāyo jātaḥ  taṃ vinā puruṣārthāprāpter aho daurbhāgyaṃ lokasyeti śocati bhagavān  he parantapa ! paraṃ kāma-krodhādi-rūpaṃ śatru-gaṇaṃ śauryeṇa balavatā vivekena tapasā ca bhānur iva tāpayatīti parantapaḥ śatru-tāpano jitendriya ity arthaḥ  urvaśy-upekṣaṇādy-adbhuta-karma-darśanāt  tasmāt tvaṃ jitendriyatvād atrādhikārīti sūcayati", "category": "Epic, Mahabharata", "book": "Bhagavad Gita", "position": "Chapter 4, Verse 2"}
{"quote": "baladevaḥ : evaṃ vivasvantam ārabhya guru-śiṣya-paramparayā prāptam iimaṃ yogaṃ rājarṣayaḥ sva-pitrādibhir ikṣvāku-prabhṛtibhir upadiṣṭaṃ viduḥ  iha loke naṣṭo vicchinna-sampradāyaḥ", "category": "Epic, Mahabharata", "book": "Bhagavad Gita", "position": "Chapter 4, Verse 2"}
{"quote": "sa evāyaṃ mayā te 'dya yogaḥ proktaḥ purātanaḥ  bhakto 'si me sakhā ceti rahasyaṃ hy etad uttamam", "category": "Epic, Mahabharata", "book": "Bhagavad Gita", "position": "Chapter 4, Verse 3"}
{"quote": "śrīdharaḥ : sa evāyam iti  sa evāyaṃ yogo 'dya vicchinne sampradāye sati punaś ca te tubhyam uktaḥ  yatas tvaṃ mama bhakto 'si sakhā ca  anyasmai mayā nocyate  hi yasmād etad uttamaṃ rahasyam", "category": "Epic, Mahabharata", "book": "Bhagavad Gita", "position": "Chapter 4, Verse 3"}
{"quote": "madhusūdanaḥ : ya evaṃ pūrvam upadiṣṭo 'py adhikārya-bhāvād vicchinna-sampradāyo 'bhūt  yaṃ vinā ca puruṣārtho na labhyate  sa evāyaṃ purātano 'nādi-guru-paramparā-gato yogo 'dya sampradāya-viccheda-kāle mayātisnigdhena te tubhyaṃ prakarṣeṇoktaḥ  na tv anyasmai kasmaicit  kasmāt ? bhakto 'si me sakhā ceti  iti-śabdo hetau  yasmāt tvaṃ mama bhaktaḥ śaraṇāgatatve saty atyanta-prītimān sakhā ca samāna-vayāḥ snigdha-sahāyo 'si sarvadā bhavasi atas tubhyam ukta ity arthaḥ anyasmai kuto nocyate tatrāha  hi yasmād etaj jñānam uttamaṃ rahasyam atigopyam", "category": "Epic, Mahabharata", "book": "Bhagavad Gita", "position": "Chapter 4, Verse 3"}
{"quote": "viśvanāthaḥ : tvāṃ praty evāsya proktatve hetuḥ : bhakto dāsaḥ sakhā ceti bhāva-dvayam  anyas tu arvācīnaṃ praty eva avaktavyatve hetū rahasyam iti", "category": "Epic, Mahabharata", "book": "Bhagavad Gita", "position": "Chapter 4, Verse 3"}
{"quote": "baladevaḥ : sa eva tadānupūrvika-vacana-vācyo yogo mayā tvat-sakhenātisnigdhena te tubhyaṃ mat-sakhāyeti snigdhāya proktas tvaṃ me bhaktaḥ prapannaḥ sakhā cāsīti hetor na tv anyasmai kasmaicit  tatra hetuḥ rahasyam iti  hi yasmād uttamaṃ rahasyam iti gopyam etat", "category": "Epic, Mahabharata", "book": "Bhagavad Gita", "position": "Chapter 4, Verse 3"}
{"quote": "arjuna uvāca aparaṃ bhavato janma paraṃ janma vivasvataḥ  katham etad vijānīyāṃ tvam ādau proktavān iti", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "śrīdharaḥ : bhagavato vivasvantaṃ prati yogopadeśāsambhavaṃ paśyann arjuna uvāca aparam iti  aparam arvācīnaṃ tava janma  paraṃ prāk kālīnaṃ vivasvato janma  tasmāt tavādhunātanatvāt cirantanāya vivasvate tvam ādau yogaṃ proktavān iti etat katham ahaṃ jānīyāṃ jñātuṃ śaknuyām", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "atrāyaṃ nirgalito 'rthaḥ  etad dehānavacchinnasya tava dehāntarāvacchedena vādityaṃ pratyupadeṣṭṛtvam etad-dehena vā  nādyaḥ  janmāntarānubhūtasyāsarvajñena smartum aśakyatvāt  anyathā mamāpi janmāntarānubhūta-smaraṇa-prasaṅgaḥ  tava mama ca manuṣyatvenāsarvajñatvāviśeṣāt  tad uktam abhiyuktaiḥ janmāntarānubhūtaṃ ca na smaryate iti  nāpi dvitīyaḥ sargādāv idānīṃtanasya dehasyāsad-bhāvāt  tad evaṃ dehāntareṇa sargādau sad-bhāvānupappattir ity asarvajñatvānityatvābhyāṃ dvāv arjunasya pūrva-pakṣau", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "viśvanāthaḥ : uktam artham asambhavaṃ pṛcchati aparam idānīntanam  paraṃ purātanam ataḥ katham etat pratyemīti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "baladevaḥ : kṛṣṇasya sanātanatve sārvajñe ca śaṅkamānān anabhijñān nirākartum arjuna uvāca aparam iti  aparam arvācīnaṃ paraṃ parācīnaṃ tasmād ādhunikas tvaṃ prācīnāya vivasvate yogam uktavān ity etat katham ahaṃ vijānīyāṃ pratīyām  ayam arthaḥ : na khalu sarveśvaratvena kṛṣṇam arjuno na vetti tasya narākhya-tad-avatāratvena tādrūpyāt, paraṃ dhāma paraṃ dhāma ity ādi tad-ukteś ca  na tv atat-sarvajña-viṣayām ajña-śaṅkām apākartum aparam ity ādi pṛcchati  sarveśvaraḥ sa yathā sva-tattvaṃ vetti na tathānyaḥ  tatas tan-mukhāmbujād eva tad-rūpa-taj-janmādi parkāśanīyaṃ loka-maṅgalāya  tad-arthaṃ sva-mahimānaṃ pravadan vikatthanatayā sa nākṣepyaḥ, kintu stavanīya eva kṛpālutayā  tac ca manuṣākṛti-para-brahmaṇas tava rūpaṃ janmādi ca loka-vilakṣaṇaṃ kiṃ-vidhaṃ kim-arthakaṃ kiṃ-kālam iti vijñasyāpy ājñavat praśno 'yam ajña-śaṅkā-nirāsaka-prativacanārthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "śrī-bhagavān uvāca bahūni me vyatītāni janmāni tava cārjuna  tāny ahaṃ veda sarvāṇi na tvaṃ vettha parantapa", "category": "Epic, Mahabharata", "book": "Bhagavad Gita", "position": "Chapter 4, Verse 5"}
{"quote": "śrīdharaḥ : rūpāntareṇopadiṣṭavān ity abhiprāyeṇottaraṃ śrī-bhagavān uvāca bahūnīti  tāny ahaṃ veda vedmi  alupta-vidyā-śaktitvāt  tvaṃ tu na vettha na vetsi avidyāvṛttatvāt", "category": "Epic, Mahabharata", "book": "Bhagavad Gita", "position": "Chapter 4, Verse 5"}
{"quote": "madhusūdanaḥ : tatra sarvajñatvena prathamasya parihāram āha bahūnīti  janmāni līlā-deha-grahaṇāni loka-dṛṣṭy-abhiprāyeṇādityasyodayavan me mama bahūni vyatītāni tava cājñāninaḥ karmārjitāni deha-grahaṇāni  tava cety upalakṣaṇam itareṣām api jīvānāṃ, jīvaikyābhiprāyeṇa vā  he 'rjuna ! ślokenārjuna-vṛkṣa-nāmnā sambodhayann āvṛta-jñānatvaṃ sūcayati  tāni janmāny ahaṃ sarvajñaḥ sarva-śaktir īśvaro veda jānāmi sarvāṇi madīyāni tvadīyāny anyadīyāni ca  na tvam ajño jīvas tirobhūta-jñāna-śaktir vettha na jānāsi svīyāny api kiṃ punaḥ parakīyāṇi  he parantapa ! paraṃ śatruṃ bheda-dṛṣṭyā parikalpya hantuṃ pravṛtto 'sīti viparīta-darśitatvād bhrānto 'sīti sūcayati  tad anena sambodhana-dvayenāvaraṇa-vikṣepau dvāv apy ajñāna-dharmau darśitau", "category": "Epic, Mahabharata", "book": "Bhagavad Gita", "position": "Chapter 4, Verse 5"}
{"quote": "viśvanāthaḥ : avatārāntareṇopadiṣṭavān ity abhiprāyeṇāha bahūnīti  tava ceti yadā yadaiva mamāvatāras tadā mat-pārṣadatvāt tavāpy āvirbhāvo 'bhūd evety arthaḥ  veda vedmi sarveśvaratvena sarvajñatvāt  tvaṃ na vettha mayaiva sva-līlā-siddhy-arthaṃ tvaj-jñānāvaraṇād iti bhāvaḥ  ataeva he parantapa ! sāmpratika-kuntī-putratvābhimāna-mātreṇaiva parān śatrūṃs tāpayasi", "category": "Epic, Mahabharata", "book": "Bhagavad Gita", "position": "Chapter 4, Verse 5"}
{"quote": "baladevaḥ : eka evāhaṃ eko 'pi san bahudhā yo 'vabhāti ity ādi śruty-uktāni nitya-siddhāni bahūni rūpāṇi vaidūryavad ātmani dadhānaḥ purā rūpāntareṇa taṃ pratyupadiṣṭavān iti bhāvenāha bhagavān bahūnīti  tava ceti mat-sakhatvāt tāvanti janmāni tavāpy abhūvann ity arthaḥ  na tvaṃ vettheti  idānīṃ mayaivācintya-śaktyā sva-līlā-siddhaye tvaj-jñānācchādanād iti bhāvaḥ  etena sārvajñyaṃ svasya darśitam  atra bhagavaj-janmanāṃ vāstavatvaṃ bodhyam  bahūnītyādi śrī-mukhoktes tava ceti dṛṣṭāntāc ca  na ca janmākhyo vikāras tasyāgrima-vyākhyayā pratyākhyānāt", "category": "Epic, Mahabharata", "book": "Bhagavad Gita", "position": "Chapter 4, Verse 5"}
{"quote": "ajo 'pi sann avyayātmā bhūtānām īśvaro 'pi san  prakṛtiṃ svām adhiṣṭhāya saṃbhavāmy ātma-māyayā", "category": "Epic, Mahabharata", "book": "Bhagavad Gita", "position": "Chapter 4, Verse 6"}
{"quote": "nanu tathāpi ṣoḍaśa-kalātamka-liṅga-deha-śūnyasya ca tava kuto janmeti ? ata uktaṃ svāṃ śuddha-sattvātmikāṃ prakṛtiṃ adhiṣṭhāya svīkṛtya  viśuddhorjita-sattva-mūrtyā svecchayāvatarāmīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 6"}
{"quote": "kecit tu nityasya niravayavasya nirvikārasyāpi paramānandasyāvayavāya-vibhāvaṃ vāstavam evecchanti te niryuktikaṃ bruvāṇas tu nāsmābhir vinivāryate iti nyāyena nāpavādyāḥ  yadi sambhavet tathaivāstu kim atipallavitenety uparamyate", "category": "Epic, Mahabharata", "book": "Bhagavad Gita", "position": "Chapter 4, Verse 5"}
{"quote": "nanu yady avyayātmā anaśvara-matsya-kūrmādi-svarūpa eva bhavasi, tarhi tava prādurbhavat-svarūpaṃ pūrva-prādurbhūta-svarūpāṇi ca yugapad eva kiṃ nopalabhyanta ? tatrāha ātma-bhūtā yā māyā tayā sva-svarūpāvaraṇa-prakāśana-karma ca yayā cic-chakti-vṛttyāyoga-māyayety arthaḥ  tayā hi pūrva-kālāvatīrṇa-svarūpāṇi pūrvam evāvṛtya vartamāna-svarūpaṃ prakāśya sambhavāmi  ātma-māyayā samyag apracyuta-jñāna-bala-vīryādi-śaktyaiva bhavāmi iti śrī-svāmi-caraṇāḥ  ātma-māyayātma-jñānena māyā vayunaṃ jñānam iti jñāna-paryāyo 'tra māyā-śabdaḥ  tathā cābhiyukta-prayogaḥ māyayā satataṃ vetti prācīnānāṃ śubhāśubham iti śrī-rāmānujācārya-caraṇāḥ  mayi bhagavati vāsudeve deha-dehi-bhāva-śūnye tad-rūpeṇa pratītiḥ māyā-mātram iti śrī-madhusūdana-sarasvatī-pādāḥ", "category": "Epic, Mahabharata", "book": "Bhagavad Gita", "position": "Chapter 4, Verse 6"}
{"quote": "baladevaḥ : loka-vilakṣaṇatayā svarūpaṃ sva-janma ca vadan sanātanatvaṃ svasyāha ajo 'pīti  atra svarūpa-svabhāva-paryāyaḥ prakṛti-śabdaḥ  svāṃ prakṛtiṃ svaṃ svarūpaṃ adhiṣṭhāyālambya sambhavāmi āvirbhavāmi  saṃsiddhi-prakṛtī tv ime  svarūpaṃ ca svabhāvaś ca ity amaraḥ  svarūpeṇaiva sambhavāmīti  etam arthaṃ vicarituṃ viśinaṣṭi ajo 'pīty ādinā  api avadhāraṇe  apūrva-deha-yogo janma  tad-rahita eva san  avyayātmāpi san avyayaḥ pariṇāma-śūnya ātmā buddhyādir yasya tādṛśa eva san  ātmā puṃsi ity ādy ukteḥ  bhūtānām īśvaro 'pi san svetareṣāṃ jīvānāṃ niyantaiva san ity arthaḥ  ajatvādi-guṇakaṃ yad vibhu-jñāna-sukha-ghanaṃ rūpaṃ tenaivāvatarāmīti svarūpeṇaiva sambhavāmīty asya vivaraṇaṃ tādṛśasya svarūpasya raver ivābhiyakti-mātram eva janmeti tat-svarūpasya taj-janmanaś ca loka-vilakṣaṇatvaṃ tena sanātanatvaṃ ca vyaktam  karma-tantratvaṃ nirastam  śrutiś caivam āha ajāyamāno bahudhā vijāyate iti  smṛtiś ca pratyakṣaṃ ca harer janma na vikāraḥ kathaṃcana ity ādyā  ataeva sūtikā-gṛhe divyāyudha-bhūṣaṇasya divya-rūpasya ṣaḍ-aiśvarya-sampannasya tasya vīkṣaṇaṃ smaryate  prayojanam āha ātma-māyayeti  bhajaj-jīvānukampayā hetunā tad-uddhārāyety arthaḥ  māyā dambhe kṛpāyāṃ ca iti viśvaḥ  ātma-māyayā sva-sārvajñena sva-saṅkalpeneti kecit  māyā vayunaṃ jñānaṃ ca iti nirghaṇṭu-koṣāt  lokaḥ khalu rājādiḥ pūrva-dehādīni vihāyāpūrva-dehādīni bhajan niranusandhir ajño janmībhavati tad-vailakṣaṇyaṃ harer janminaḥ prasphuṭam  bhūtānām īśvaro 'pi sann ity anena labdha-siddhayo yogi-prabhṛtayo 'pi vyāvṛttāḥ  sukha-cid-ghano harir deha-dehi-bhedena guṇa-guṇi-bhedena ca śūnyo 'pi viśeṣa-balāt tat-tad-bhāvena viduṣāṃ pratītir āsīd iti", "category": "Epic, Mahabharata", "book": "Bhagavad Gita", "position": "Chapter 4, Verse 6"}
{"quote": "yadā yadā hi dharmasya glānir bhavati bhārata  abhyutthānam adharmasya tadātmānaṃ sṛjāmy aham", "category": "Epic, Mahabharata", "book": "Bhagavad Gita", "position": "Chapter 4, Verse 7"}
{"quote": "śrīdharaḥ : kadā sambhavasīty apekṣāyām āha yadā yadeti  glānir hāniḥ  abhyutthānam ādhikyam", "category": "Epic, Mahabharata", "book": "Bhagavad Gita", "position": "Chapter 4, Verse 7"}
{"quote": "madhusūdanaḥ : evaṃ sac-cid-ānanda-ghanasya tava kadā kim-arthaṃ vā dehivad vyavahāra iti tatrocyate yadā yadeti  dharmasya veda-vihitasya prāṇinām abhyudaya-niḥśreyasa-sādhanasya pravṛtti-nivṛtti-lakṣaṇasya varṇāśrama-tad-ācāra-vyaṅgyasya yadā yadā glānir hānir bhavati he bhārata bharata-vaṃśodbhavatvena bhā jñānaṃ tatra ratatvena vā tvaṃ na dharma-hāniṃ soḍhuṃ śaknoṣīti sambodhanārthaḥ  evaṃ yadā yadābhyutthānam udbhavo 'dharmasya veda-niṣiddhasya nānā-vidha-duḥkha-sādhanasya dharma-virodhinas tadā tadātmānaṃ dehaṃ sṛjāmi nitya-siddham eva sṛṣṭam iva darśayāmi māyayā", "category": "Epic, Mahabharata", "book": "Bhagavad Gita", "position": "Chapter 4, Verse 7"}
{"quote": "viśvanāthaḥ : kadā sambhavāmīty apekṣāyām āha yadeti  dharmasya glānir hānir adharmasyābhyutthānaṃ vṛddhis te dve soḍhum aśaknuvan tayor vaiparītyaṃ kartum iti bhāvaḥ  ātmānaṃ dehaṃ sṛjāmi nity siddham eva taṃ sṛṣṭam iva darśayāmi māyayā iti śrī-madhusūdana-sarasvatī-pādāḥ", "category": "Epic, Mahabharata", "book": "Bhagavad Gita", "position": "Chapter 4, Verse 7"}
{"quote": "baladevaḥ : atha sambhava-kālam āha yadeti  dharmasya vedoktasya glānir vināśaḥ adharmasya tad-viruddhasyābhyutthānam abhuyudayas tadāham ātmānaṃ sṛjāmi prakaṭayāmi  na tu nirmame tasya pūrva-siddhatvād iti nāsti mat-sambhava-kāla-niyamaḥ", "category": "Epic, Mahabharata", "book": "Bhagavad Gita", "position": "Chapter 4, Verse 7"}
{"quote": "paritrāṇāya sādhūnāṃ vināśāya ca duṣkṛtām  dharma-saṃsthāpanārthāya saṃbhavāmi yuge yuge", "category": "Epic, Mahabharata", "book": "Bhagavad Gita", "position": "Chapter 4, Verse 8"}
{"quote": "śrīdharaḥ : kim-artham ? ity apekṣāyām āha paritrāṇāyeti  sādhūnāṃ sva-dharma-vartināṃ rakṣaṇāya  duṣṭaṃ karma kurvantīti duṣkṛtaḥ  teṣāṃ vadhāya ca  evaṃ dharma-saṃsthāpanārthāya sādhu-rakṣaṇena duṣṭa-vadhena ca dharmaṃ sthirīkartum  yuge yuge tat-tad-avasare sambhavāmīty arthaḥ  na caivaṃ duṣṭa-nigrahaṃ kurvato 'pi nairghṛṇyaṃ śaṅkanīyam  yathāhuḥ - lālane tāḍane mātur nākāruṇyaṃ yathārbhake  tat tad eva maheśasya niyantur guṇa-doṣayoḥ", "category": "Epic, Mahabharata", "book": "Bhagavad Gita", "position": "Chapter 4, Verse 8"}
{"quote": "madhusūdanaḥ : tat kiṃ dharmasya hānir adharmasya ca vṛddhis tava paritoṣa-kāraṇaṃ yena tasminn eva kāla āvirbhavasīti tathā cānarthāvaha eva tavāvatāraḥ syāt ? iti nety āha paritrāṇāyeti  dharma-hānyā hīyamānānāṃ sādhūnāṃ puṇya-kāriṇāṃ veda-mārga-sthānāṃ paritrāṇāya paritaḥ sarvato rakṣaṇāya  tathādharma-vṛddhyā vardhamānānāṃ duṣkṛtāṃ pāpa-kāriṇāṃ veda-mārga-virodhināṃ vināśāya ca  tad ubhayaṃ kathaṃ syād iti tad āha dharma-saṃsthāpanārthāya dharmasya samyag-adharma-nivāraṇena sthāpanaṃ veda-mārga-parirakṣaṇaṃ dharma-saṃsthāpanaṃ tad-arthaṃ sambhavāmi pūrvavat  yuge yuge pratiyugam", "category": "Epic, Mahabharata", "book": "Bhagavad Gita", "position": "Chapter 4, Verse 8"}
{"quote": "viśvanāthaḥ : nanu tvad-bhaktā rājarṣayo brahmarṣayo 'pi vā dharma-hāny-adharma-vṛddhī dūrīkartuṃ śaknuvanty eva  etāvad artham eva kiṃ tavāvatāreṇa ? iti cet, satyam  anyad api anya-duṣkaraṃ karma kartuṃ sambhavāmīty āha parīti  sādhūnāṃ paritrāṇāya mad-ekānta-bhaktānāṃ mad-darśanotkaṇṭhā-sphuṭa-cittānāṃ yad vaiyāgrya-rūpaṃ duḥkham  tasmāt trāṇāya  tathā duṣkṛtāṃ mad-bhakta-loka-duḥkha-dāyināṃ mad-anyair avadhyānāṃ rāvaṇa-kaṃsa-keśy-ādīnāṃ vināśāya  tathā dharma-saṃsthāpanārthāya madīya-dhyāna-yajana-paricaryā-saṅkīrtana-lakṣaṇaṃ parama-dharmaṃ mad-anyaiḥ pravartayitum aśakyaṃ samyak prakāreṇa sthāpayitum ity arthaḥ  yuge yuge prati-yugaṃ pratikalpaṃ vā  na caivaṃ duṣṭa-nigraha-kṛto bhagavato vaiṣamyam āśaṅkanīyam  duṣṭānām apy asurāṇāṃ sva-kartṛ-vadhena vividha-duṣkṛta-phalān naraka-saha-praṇipātāt saṃsārāc ca paritrāṇatas tasya sa khalu nigraho 'py anugraha eva nirṇītaḥ", "category": "Epic, Mahabharata", "book": "Bhagavad Gita", "position": "Chapter 4, Verse 8"}
{"quote": "baladevaḥ : nanu tvad-bhaktā rājarṣayo 'pi dharma-glānim adharmābhyutthānaṃ cāpanetuṃ prabhavanti tāvate 'rthāya kiṃ sambhavāmīty āha parīti  sādhūnāṃ mad-rūpa-guṇa-niratānāṃ mat-sākṣāt-kāram ākāṅkṣyatāṃ tena vinātivyagrāṇāṃ tad-vaiyagrya-rūpād duḥkhāt paritrāṇāyātimanojña-svarūpa-sākṣāt-kāreṇa  tathā duṣkṛtāṃ duṣṭa-karma-kāriṇāṃ mad-anyair avadhyānāṃ daśagrīva-kaṃsādīnāṃ tādṛg-bhakta-drohiṇāṃ vināśāya dharmasya mad-ekārcana-dhyānādi-lakṣaṇasya śuddha-bhakti-yogasya vaidikasyāpi mad-itaraiḥ pracārayitum aśakyasya saṃsthāpanārthāya sampracārāyety etat trayaṃ mat-sambhavasya kāraṇam iti  yuge yuge tat-tat-samayena ca duṣṭa-vadhena harau vaiṣamyaṃ, tena duṣṭānāṃ mokṣānanda-lābhe sati tasyānugraha-rūpatvena pariṇāmāt", "category": "Epic, Mahabharata", "book": "Bhagavad Gita", "position": "Chapter 4, Verse 8"}
{"quote": "janma karma ca me divyam evaṃ yo vetti tattvataḥ  tyaktvā dehaṃ punar janma naiti mām eti so 'rjuna", "category": "Epic, Mahabharata", "book": "Bhagavad Gita", "position": "Chapter 4, Verse 9"}
{"quote": "śrīdharaḥ : evaṃ-vidhānām īśvara-janma-karmaṇāṃ jñāne phalam āha janmeti  svecchayā kṛtaṃ mama janma karma ca dharma-pālana-rūpaṃ divyam alaukikaṃ tattvataḥ parānugrahārtham eveti yo vetti sa dehābhimānaṃ tyaktvā punar janma saṃsāraṃ naiti na prāpnoti  kintu mām eva prāpnoti", "category": "Epic, Mahabharata", "book": "Bhagavad Gita", "position": "Chapter 4, Verse 9"}
{"quote": "madhusūdanaḥ : janma nitya-siddhasyaiva mama sac-cid-ānanda-ghanasya līlayā tathānukaraṇam  karma ca dharma-saṃsthāpanena jagat-paripālanaṃ me mama nitya-siddheśvarasya divyam aprākṛtam anyaiḥ kartum aśakyam īśvarasyaivāsādharaṇam  evam ajo 'pi sann ity ādinā pratipāditaṃ yo vetti tattvato bhrama-nivartanena  mūḍhair hi mauṣyatva-bhrāntyā bhagavato 'pi garbha-vāsādi-rūpam eva janma sva-bhogārtham eva karmety āropitam  paramārthataḥ śuddha-sac-cid-ānanda-rūpatva-jñānena tad-apanudyājasyāpi māyayā janmānukaraṇam akartur api parānugrahāya karmānukaraṇam iy evaṃ yo vetti sa ātmano 'pi tattva-sphuraṇāt tyaktvā deham imaṃ punar janma naiti  kintu māṃ bhagavantaṃ vāsudevam eva sac-cid-ānanda-ghanam eti saṃsārān mucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 9"}
{"quote": "viśvanāthaḥ : ukta-lakṣaṇasya maj-janmanas tathā janmānantaraṃ mat-karmaṇaś ca tattvato jñāna-mātreṇaiva kṛtārthaḥ syād ity āha janmeti  divyam aprākṛtaṃ iti śrī-rāmānujācārya-caraṇāḥ śrī-madhusūdana-sarasvatī-pādāś ca  divyam alaukikaṃ iti śrī-svāmi-caraṇāḥ  lokānāṃ prakṛti-sṛṣṭatvād alaukika-śabdasya aprākṛtatvam evārthas teṣām apy abhipretaḥ  ataevāprākṛtatvena guṇātītatvād bhagavaj-janma-karmaṇo nityatvam  tac ca bhagavat-sandarbhe na vidyate yasya ca janma karma vā [bhp 8.3.8] ity atra śloke śrī-jīva-gosvāmi-caraṇair upapāditam  yad vā yukty-anupapannam api śruti-smṛti-vākya-balād atarkam evedaṃ mantavyam  tatra pippalāda-śākhāyāṃ puruṣa-bodhinī-śrutiḥ - eko devo nitya-līlānurakto bhakta-vyāpī bhakta-hṛdayāntarātmā iti  tathā janma-karmaṇo nityatvaṃ śrī-bhāgavatāmṛte bahuśa eva prapañcitam  evaṃ yo vetti tattvata iti ajo 'pi sann avyayatātmā ity asmiṃs tathā janma karma ca me divyam ity asmiṃś ca mad-vākya evāstikatayā maj-janma-karmaṇor nityatvam eva yo jānāti, na tu tayor nityatve kāñcid yuktim apy apekṣamāṇo bhavatīty arthaḥ  yad vā tattvataḥ oṃ tat sad iti nirdeśo brahmaṇas trividhaḥ smṛtaḥ [gītā 17.18] ity agrimoktes tac-chabdena brahmocyate tasya bhāvas tattvaṃ tena brahma-svarūpatvena yo vettīty arthaḥ  sa vartamānaṃ dehaṃ tyaktvā punar janma naiti kintu mām evaiti  atra dehaṃ tyaktvā ity asyādhikyād evaṃ vyācakṣate sma  sa dehaṃ tyaktvā punar janma naiti kintu deham atyaktvaiva mām eti  madīya-divya-janma-ceṣṭita-yāthātmya-vijñānena vidhvasta-samasta-mat-samāśrayaṇa-virodhi-pāpmāsminn eva janmani yathodita-prakāreṇa mām āśritya mad-eka-priyo mad-eka-citto mām eva prāpnoti iti śrī-rāmānujācārya-caraṇāḥ", "category": "Epic, Mahabharata", "book": "Bhagavad Gita", "position": "Chapter 4, Verse 9"}
{"quote": "baladevaḥ : bahulāyāsaiḥ sādhana-sahasrair api durlabho mokṣo maj-janma-carita-śravaṇena mad-ekānti-pathānuvartināṃ sulabho 'stv ity etad arthaṃ ca sambhavāmīty āśayā bhagavān āha janmeti  mama sarveśvarasya satyecchasya vaidūryavan nitya-siddha-nṛsiṃha-raghunāthādi-bahula-rūpasya tatra tatrokta-lakṣṇaṃ janma tathā karma ca tat-tad-bhakta-sambandhaṃ caritaṃ tad ubhayaṃ divyam aprākṛtaṃ nityaṃ bhavatīty evam evaitad iti yas tattvato vetti yad gataṃ bhavac ca bhaviṣyac ca eko devo nitya-līlānurakto bhakta-vyāpī bhakta-hṛdy antarātmā iti śrutyā divyam iti mad-uktyā ca dṛḍha-śraddho yukti-nirapekṣaḥ san  he arjuna ! sa vartamānaṃ dehaṃ tyaktvā punaḥ prāpañcikaṃ janma naiti  kintu mām eva tat-tat-karma-manojñam eti mukto bhavatīty arthaḥ  yad vā mocakatva-liṅgena tat tvam asi iti śruteś ca me janma-karmaṇī tattvato brahmatvena yo vettīti vyākhyeyam  itarathā tam eva viditvātimṛtyum eti nānyaḥ panthā vidyate 'yanāya [śvetu 3.8] iti śrutir vyākupyet  samānam anyat  janmādi-nityatāyāṃ yuktayas tv anyatra vistṛtā draṣṭavyāḥ", "category": "Epic, Mahabharata", "book": "Bhagavad Gita", "position": "Chapter 4, Verse 9"}
{"quote": "vīta-rāga-bhaya-krodhā man-mayā mām upāśritāḥ  bahavo jñāna-tapasā pūtā mad-bhāvam āgatāḥ", "category": "Epic, Mahabharata", "book": "Bhagavad Gita", "position": "Chapter 4, Verse 10"}
{"quote": "śrīdharaḥ : kathaṃ janma-karma-jñānena tvat-prāptiḥ syād iti ? ata āha vīta-rāgeti  ahaṃ śuddha-sattvāvatāraiḥ dharma-pālanaṃ karomīti madīyaṃ parama-kāruṇikatvaṃ jñātvā  mām evopāśritāḥ santaḥ  mat-prasāda-labdhaṃ yadātma-jñānaṃ ca tapaś ca  tat-paripāka-hetuḥ sva-dharmaḥ  tayor dvandvaikavad bhāvaḥ  tena jñāna-tapasā pūtāḥ śuddhā nirastājñāna-tat-kārya-malāḥ  mad-bhāvaṃ mat-sāyujyaṃ prāptā bahavaḥ  na tv adhunaiva pravṛtto 'yaṃ mad-bhakti-mārga ity arthaḥ  tad evaṃ tāny ahaṃ veda sarvāṇīty ādinā vidyāvidyopādhibhyāṃ tat-tvaṃ-padārthāv īśvara-jīvau pradarśyeśvarasya cāvidyābhāvena nitya-śuddhatvāj jīvasya ceśvara-prasāda-labdha-jñānenājñāna-nivṛtteḥ śuddhasya sataś cid-aṃśena tadaikyam uktam iti draṣṭavyam", "category": "Epic, Mahabharata", "book": "Bhagavad Gita", "position": "Chapter 4, Verse 10"}
{"quote": "jñāna-tapasā pūtā jīvan-muktāḥ santo mad-bhāvaṃ mad-viṣayaṃ bhāvaṃ raty-ākhyaṃ premāṇam āgatā iti vā  teṣāṃ jñānī nitya-yuktā eka-bhaktir viśiṣyate iti hi vakṣyati", "category": "Epic, Mahabharata", "book": "Bhagavad Gita", "position": "Chapter 4, Verse 10"}
{"quote": "yad vā, jñāne maj-janma-karmaṇor nityatva-niścayānubhave yan-nānā-kumata-kutarka-yukti-sarpī-viṣa-dāha-sahana-rūpaṃ tapas tena pūtāḥ  tathā ca śrī-rāmānuja-dhṛta-śrutiḥ - tasya dhīrāḥ parijānanti yoniṃ iti dhīrā dhīmanta eva tasya yoniṃ janma-prakāraṃ jānantīty arthaḥ  vītās tyaktāḥ kumata-prajalpiteṣu janeṣu rāgādyā yais te na teṣu rāgaḥ prītir nāpi tebhyo bhayaṃ nāpi teṣu krodho mad-bhaktānām ity arthaḥ  kuto man-mayā maj-janma-karmānudhyāna-manana-śravaṇa-kīrtanādi-pracurāḥ  mad-bhāvaṃ mayi premāṇam", "category": "Epic, Mahabharata", "book": "Bhagavad Gita", "position": "Chapter 4, Verse 10"}
{"quote": "baladevaḥ : idānīm iva purāpi maj-janmādi-nityatā-jñānena bahūnāṃ vimuktir abhūd iti tan-nityatāṃ draḍhayitum āha vīteti  bahavo janā jñāna-tapasā pūtāḥ santaḥ purā mad-bhāvam āgatā ity anuṣaṅgaḥ  maj-janmādi-nityatva-viṣayakaṃ yaj jñānaṃ tad eva duradhigama-śruti-yukti-sampādyatvāt tapas tasmin jñāne vā yad vividha-kumata-kutarkādi-nivāraṇa-rūpaṃ tapas tena pūtā nirdhūtāvidyā ity arthaḥ  mayi bhāvaṃ premāṇaṃ vidyamānatāṃ vā mat-sākṣāt-kṛtim  kīdṛśās te ity āha vīteti  vītāḥ parityaktās tan-nityatva-virodhiṣu rāgādayo yais te, na teṣu rāgaṃ na bhayaṃ na ca krodhaṃ prakāśayantīty arthaḥ  tatra hetuḥ - man-mayā mad-eka-niṣṭhā upāśritāḥ saṃsevamānāḥ", "category": "Epic, Mahabharata", "book": "Bhagavad Gita", "position": "Chapter 4, Verse 10"}
{"quote": "ye yathā māṃ prapadyante tāṃs tathaiva bhajāmy aham  mama vartmānuvartante manuṣyāḥ pārtha sarvaśaḥ", "category": "Epic, Mahabharata", "book": "Bhagavad Gita", "position": "Chapter 4, Verse 11"}
{"quote": "śrīdharaḥ : nanu tarhi kiṃ tvayy api vaiṣamyam asti ? yad evaṃ tvad-eka-śaraṇānām evātmābhāvaṃ dadāsi nānyeṣāṃ sakāmānām iti  ata āha ya iti  yathā yena prakāreṇa sakāmatayā niṣkāmatayā vā ye māṃ bhajante tān ahaṃ tathaiva tad-apekṣita-phala-dānena bhajāmi anugṛhṇāmi, na tu sakāmā māṃ vihāyendrādīn eva ye bhajante tān aham upekṣa iti mantavyam  yataḥ sarvaśaḥ sarva-prakārair indrādi-sevakā api mamaiva vartma bhajana-mārgam anuvartante  indrādi-rūpeṇāpi mamaiva sevyatvāt", "category": "Epic, Mahabharata", "book": "Bhagavad Gita", "position": "Chapter 4, Verse 11"}
{"quote": "nanu tathāpi sva-bhaktānām eva phalaṃ dadāsi na tv anya-deva-bhaktānām iti vaiṣamyaṃ sthitam eveti nety āha mama sarvātmano vāsudevasya vartma bhajana-mārgaṃ karma-jñāna-lakṣaṇam anuvartante he pārtha sarvajñaḥ sarva-prakārair indrādīn apy anuvartamānā manuṣyā iti karmādhikāriṇaḥ  indraṃ mitraṃ varuṇam agnim āhuḥ ity ādi-mantra-varṇāt phalam ata upapatteḥ [vs. 3.2.38] iti nyāyāc ca sarva-rūpeṇāpi phala-dātā bhagavān eka evety arthaḥ  tathā ca vakṣyati ye 'py anya-devatā-bhaktā [gītā 9.23] ity ādi", "category": "Epic, Mahabharata", "book": "Bhagavad Gita", "position": "Chapter 4, Verse 11"}
{"quote": "ayam arthaḥ - ye mat-prabhor janma-karmaṇī nitye eveti manasi kurvāṇās tat-tal-līlāyām eva kṛta-manoratha-viśeṣā māṃ bhajantaḥ sukhayanty aham apīśvaratvāt kartum akartum anyathā kartum api samarthas teṣām api janma-karmaṇor nityatvaṃ kartuṃ tān sva-pārṣadīkṛtya taiḥ sārdham eva yathā-samayam avatarann antar dadhānaś ca tān pratikṣaṇam anugṛhṇann eva tad-bhajana-phalaṃ premāṇam eva dadāmi  ye jñāni-prabhṛtayo maj-janma-karmaṇor naśvaratvaṃ mad-vigrahasya māyā-mayatvaṃ ca manyamānā māṃ prapadyante aham api tān punaḥ punar naśvara-janma-karmavato māyā-pāśa-patitān eva kurvāṇas tat-pratiphalaṃ janma-mṛtyu-duḥkham eva dadāmi  ye tu maj-janma-karmaṇor nityatvaṃ mad-vigrahasya ca sac-cid-ānandatvaṃ manyamānā jñāninaḥ sva-jñāna-siddhy-arthaṃ māṃ prapadyante, teṣāṃ sva-deha-dvaya-bhaṅgam evecchatāṃ mumukṣūṇām anaśvaraṃ brahmānandam eva sampādayan bhajana-phalam āvidyaka-janma-mṛtyu-dhvaṃsam eva dadāmi  tasmān na kevalaṃ mad-bhaktā eva māṃ prapadyante, api tu sarvaśaḥ sarve 'pi manuṣyā jñāninaḥ karmiṇo yoginaś ca devatāntaropāsakāś ca mama vartmānuvartante mama sarva-svarūpatvāt jñāna-karmādikaṃ sarvaṃ māmakam eva vartmeti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 11"}
{"quote": "baladevaḥ : nanu nitya-janmādi-manojñaḥ sarveśvaras tvaṃ mayāvagata-kvacittvaṅguṣṭha-mātrādir apīśvaro janmādi-śūnyaḥ śrūyate  tat kiṃ tava tvad-upāsanasya ca vaividhyaṃ bhaved iti ced om ity āha ye yatheti  ye bhaktā mām ekaṃ vaidūryam iva bahu-rūpaṃ sarveśvaraṃ yathā yena prakāreṇa bhāveneti yāvat prapadyante bhajanti, tān ahaṃ tādṛśas tathaiva tad-bhāvānusāriṇā rūpeṇa bhāvena ca bhajāmi sākṣāt bhavann anugṛhṇāmi  nūnatām eva-kāro nivartayati  ato mamaikasyaiva bahu-rūpasya vartma-bahu-vidham upāsana-mārgam anādi-pravṛtta-tad-upāsaka-paramparānukampitā manuṣyāḥ sarve 'nuvartante anusaranti", "category": "Epic, Mahabharata", "book": "Bhagavad Gita", "position": "Chapter 4, Verse 11"}
{"quote": "kāṅkṣantaḥ karmaṇāṃ siddhiṃ yajanta iha devatāḥ  kṣipraṃ hi mānuṣe loke siddhir bhavati karmajā", "category": "Epic, Mahabharata", "book": "Bhagavad Gita", "position": "Chapter 4, Verse 12"}
{"quote": "śrīdharaḥ : tarhi mokṣārtham eva kim iti sarve tvāṃ na bhajantīti  ata āha kāṅkṣanta iti  karmaṇāṃ siddhiṃ karma-phalaṃ kāṅkṣantaḥ prāyeneha mānuṣya-loke indrādi-devatā eva yajante  na tu sākṣān mām eva  hi yasmāt karmajā siddhiḥ karmajaṃ phalaṃ śīghraṃ bhavati  na tu jñāna-phalaṃ kaivalyaṃ, duṣprāpyatvāj jñānasya", "category": "Epic, Mahabharata", "book": "Bhagavad Gita", "position": "Chapter 4, Verse 12"}
{"quote": "mānuṣe loke karma-phalaṃ śīghraṃ bhavatīti viśeṣaṇād anya-loke 'pi varṇāśrama-dharma-vyatirikta-karma-phala-siddhir bhagavatā sūcitā  yatas tat tat kṣudra-phala-siddhy-arthaṃ sa-kāmā mokṣa-vimukhā anyā devatā yajante 'to na mumukṣava iva māṃ vāsudevaṃ sākṣāt te prapadyanta ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 12"}
{"quote": "viśvanāthaḥ : tatrāpi manuṣyeṣu madhye kāminas tu mama sākṣād-bhūtam api bhakti-mārgaṃ parihāya śīghra-phala-sādhakaṃ karma-vartmaivānuvartanta ity āha kāṅkṣanta iti  karmajā siddhiḥ svargādimayī", "category": "Epic, Mahabharata", "book": "Bhagavad Gita", "position": "Chapter 4, Verse 12"}
{"quote": "baladevaḥ : evaṃ prāsaṅgikaṃ procya prakṛtasya niṣkāma-karmaṇo jñānākāratvaṃ vadiṣyaṃs tad anuṣṭhātuṃ viralatvam āha kāṅkṣanta iti  iha loke 'nādi-bhoga-vāsanā-niyantritāḥ prāṇinaḥ karmaṇāṃ siddhiṃ paśuputrādi-phala-niṣpattiṃ kāṅkṣanto 'nityālpa-dān apīndrādi-devān yajante sakāmaiḥ karmabhir na tu sarva-deveśvaraṃ nityānanda-phala-pradam api māṃ niṣkāmais tair yajante  hi yasmād asmin mānuṣe loke karmajā siddhiḥ kṣipraṃ bhavati  niṣkāma-karmārādhitān matto jñānato mokṣa-lakṣaṇā siddhis tu cireṇaiva bhavatīti  sarve lokā bhoga-vāsanā-grasta-sad-asad-vivekāḥ śīghra-bhogecchavas tad-arthaṃ mad-bhṛtyān devān bhajanti  na tu kaścit sad-asad-vivekī saṃsāra-duḥkha-vitrasta-duḥkha-nivṛttaye niṣkāma-karmabhiḥ sarva-deveśaṃ māṃ bhajatīti viralas tad-adhikārīti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 12"}
{"quote": "cātur-varṇyaṃ mayā sṛṣṭaṃ guṇa-karma-vibhāgaśaḥ  tasya kartāram api māṃ viddhy akartāram avyayam", "category": "Epic, Mahabharata", "book": "Bhagavad Gita", "position": "Chapter 4, Verse 13"}
{"quote": "śrīdharaḥ : nanu kecit sakāmatayā pravartante, kecit niṣkāmatayā iti karma-vaicitryam  tat-kartṛṇā ca brāhmaṇādīnām uttama-madhyamādi-vaicitryaṃ kurvatas tava kathaṃ vaiṣamyaṃ nāsti ? ity āśaṅkyāha cāturvarṇyam iti  catvāro varṇā eveti cāturvarṇyaṃ svārthe ṣyañ-pratyayaḥ  ayam arthaḥ -- sattva-pradhānā brāhmaṇās teṣāṃ śama-damādīni karmāṇi  sattva- rajaḥ-pradhānāḥ kṣatriyās teṣāṃ śaurya-yuddhādīni karmāṇi  rajas- tamaḥ-pradhānā vaiśyās teṣāṃ kṛṣi-vāṇijyādīni karmāṇi  tamaḥ-pradhānāḥ śūdrās teṣāṃ traivarṇika-śuśrūṣādīni karmāṇi  ity evaṃ guṇānāṃ karmaṇāṃ ca vibhāgaiś cāturvarṇyaṃ mayaiva sṛṣṭam iti satyam, tathāpy evaṃ tasya kartāram api phalato 'kartāram eva māṃ viddhi  tatra hetuḥ -- avyayam āsakti-rāhityena śrama-rahitaṃ nāśādi-rahitaṃ vā", "category": "Epic, Mahabharata", "book": "Bhagavad Gita", "position": "Chapter 4, Verse 13"}
{"quote": "madhusūdanaḥ : śarīrārambhaka-guṇa-vaiṣamyād api na sarve samāna-svabhāvā ity āha cāturvarṇyam iti  catvāro varṇā eva cāturvarṇyaṃ svārthe ṣyañ  mayeśvareṇa sṛṣṭam utpāditaṃ guṇa-karma-vibhāgaśo guṇa-vibhāgaśaḥ karma-vibhāgaśaś ca  tathā hi sattva-pradhānā brāhmaṇās teṣāṃ ca sāttvikāni śama-damādīni karmāṇi  sattvopasarjana-rajaḥ-pradhānāḥ kṣatriyās teṣāṃ ca tādṛśāni śaurya-tejaḥ-prabhṛtīni karmāṇi  tama-upasarjana-rajaḥ-pradhānā vaiśyās teṣāṃ ca kṛṣy-ādīni tādṛśāni karmāṇi  tamaḥ-pradhānāḥ śūdrās teṣāṃ ca tāmasāni traivarṇika-śuśrūṣādīni karmāṇīti mānuṣe loke vyavasthitāni  evaṃ tarhi viṣama-svabhāva-cāturvarṇya-sraṣṭṛtena tava vaiṣamyaṃ durvāram ity āśaṅkya nety āha tasya viṣama-svabhāvasya cāturvarṇyasya vyavahāra-dṛṣṭyā kartāram api māṃ paramārtha-dṛṣṭyā viddhy akartāram avyayaṃ nirahaṅkāratvenākṣīṇa-mahimānam  viśvanāthaḥ : nanu bhakti-jñāna-mārgau mocakau, karma-mārgas tu bandhaka iti sarva-mārga-sraṣṭari tvayi parameśvare vaiṣamyaṃ prasaktam  tatra nahi nahīty āha cāturvarṇyam iti  catvāro varṇā eva cāturvarṇyam  svārthe ṣyañ  atra sattva-pradhānā brāhmaṇās teṣāṃ śama-damādīni karmāṇi  rajaḥ-sattva-pradhānāḥ kṣatriyās teṣāṃ śaurya-yuddhādīni karmāṇi  tamo-rajaḥ-pradhānā vaiśyās teṣāṃ kṛṣi-go-rakṣādīni karmāṇi  tamaḥ-pradhānāḥ śūdrās teṣāṃ paricaryātmakaṃ karmety evaṃ guṇa-karma-vibhāgaśo guṇānāṃ karmaṇāṃ ca vibhāgaiś catvāro varṇā mayā dharma-mārgāśritatvena sṛṣṭāḥ  kintu teṣāṃ kartāraṃ sraṣṭāram api mām akartāram asraṣṭāram eva viddhi  teṣāṃ prakṛti-guṇa-sṛṣṭatvāt prakṛteś ca mac-chaktitvāt  sraṣṭāram api māṃ vastutas tv asraṣṭāram  mama prakṛti-guṇātīta-svarūpatvād iti bhāvaḥ  ataevāvyayam  sraṣṭṛtve 'pi na sāmyaṃ kiṃcid evety arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 13"}
{"quote": "baladevaḥ : atha niṣkāma-karmānuṣṭhāna-virodhi-bhoga-vāsanā-vināśa-hetum āha cāturvarṇyam iti dvābhyām  catvāro varṇāś cāturvarṇyaṃ svārthikaḥ ṣyañ  sattva-pradhānāḥ viprās teṣāṃ śamādīni karmāṇi  rajaḥ-sattva-pradhānāḥ kṣatriyās teṣāṃ yuddhādīni  tamo-rajaḥ-pradhānā vaiśyās teṣāṃ kṛṣy-ādīni  tamaḥ-pradhānāḥ śūdrās teṣāṃ viprādi-trika-paricaryādīnīti guṇa-vibhāgaiḥ karma-vibhāgaiś ca vibhaktāś catvāro varṇāḥ sarveśvareṇa mayā sṛṣṭāḥ sthiti-saṃhṛtyor upalakṣaṇam etat  brahmādi-stambāntasya prapañcasyāham eva sargādi-karteti  yad āha sūtrakāraḥ - janmādy asya yataḥ [vs 1.1.2] iti  tasya sargādeḥ kartāram api māṃ tat tat karmāntaritatvād akartāraṃ viddhīti svasmin vaiṣamyādikaṃ parihṛtam  etat prāhāvyayaym iti sraṣṭṛtve 'pi sāmyān na vyemīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 13"}
{"quote": "na māṃ karmāṇi limpanti na me karma-phale spṛhā  iti māṃ yo 'bhijānāti karmabhir na sa badhyate", "category": "Epic, Mahabharata", "book": "Bhagavad Gita", "position": "Chapter 4, Verse 14"}
{"quote": "śrīdharaḥ : tad eva darśayann āha na mām iti  karmāṇi viśva-sṛṣṭy-ādīny api māṃ na limpanty āsaktaṃ na kurvanti  nirahaṅkāratvān mama karma-phale spṛhābhāvāc ca  māṃ limpantīti kiṃ kartavyam ? yataḥ karma-lepa-rahitatvena māṃ yo 'bhijānāti so 'pi karmabhir na badhyate  mama nirlepatve kāraṇaṃ nirahaṅkāratva-niḥspṛhatvādikaṃ jānatas tasyāpy ahaṅkārādi-śaithilyāt", "category": "Epic, Mahabharata", "book": "Bhagavad Gita", "position": "Chapter 4, Verse 14"}
{"quote": "madhusūdanaḥ : karmāṇi viśva-sargādīni māṃ nirahaṅkāratvena kartṛtvena kartṛtvābhimāna-hīnaṃ bhagavantaṃ na limpanti dehārambhakatvena na badhnanti  evaṃ kartṛtvaṃ nirākṛtya bhoktṛtvaṃ nirākaroti na me mamāpta-kāmasya karma-phale spṛhā tṛṣṇā āpta-kāmasya kā spṛhā iti śruteḥ  kartṛtvābhimāna-phala-spṛhābhyāṃ hi karmāṇi limpanti tad-abhāvān na māṃ karmāṇi limpantīti  evaṃ yo 'nyo 'pi mām akartāram abhoktāraṃ cātmatvenābhijānāti karmabhir na sa badhyate 'kartrātma-jñānena mucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 14"}
{"quote": "viśvanāthaḥ : nanv etat tāvad āstām, samprati tvaṃ kṣatriya-kule 'vatīrṇaḥ  kṣatriya-jāty-ucitāni karmāṇi pratyahaṃ karoṣy eva  tatra kā vārtā ity ata āha na mām iti  na limpanti jīvam iva na liptīkurvanti  nāpi jīvasyeva karma-phale svargādau spṛhā  parameśvaratvena svānanda-pūrṇatve 'pi loka-pravartanārtham eva me karmādi-karaṇam iti bhāvaḥ  iti mām iti  yas tu na jānāti sa karmabhir badhyata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 14"}
{"quote": "sṛjyānāṃ deva-mānavādi-bhāva-bhājāṃ kṣetrajñānāṃ sarga-kriyāyām asau pareśo nimitta-mātram eva devādi-bhāva-vaicitryāṃ kāraṇībhūtās tu sṛjyānāṃ teṣāṃ prācīna-karma-śaktaya eva bhavantīti tad-arthaḥ  evam āha sūtrakṛt - vaiṣamya-nairghṛṇyena [vs. 2.1.35] ity ādinā  evaṃ jñānasya phalam āha iti mām iti  itthambhūtaṃ māṃ yo 'bhijānāti, sa tad-virodhibhis tad-dhetubhiḥ prācīna-karmabhir na badhyate  tair vimucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 14"}
{"quote": "evaṃ jñātvā kṛtaṃ karma pūrvair api mumukṣubhiḥ  kuru karmaiva tasmāt tvaṃ pūrvaiḥ pūrvataraṃ kṛtam", "category": "Epic, Mahabharata", "book": "Bhagavad Gita", "position": "Chapter 4, Verse 15"}
{"quote": "śrīdharaḥ : ye yathā mām ity ādi caturbhiḥ ślokaiḥ prāsaṅgikam īśvarasya vaiṣamyaṃ parihṛtya pūrvoktam eva karma-yogaṃ prapañcayitum anusmārayati evam iti  ahaṅkārādi-rāhityena kṛtaṃ karma bandhakaṃ na bhavati  ity evaṃ jñātvā pūrvair janakādibhir api mumukṣubhiḥ sattva-śuddhy-arthaṃ pūrvataraṃ yugāntareṣv api kṛtam  tasmāt tvam api prathamaṃ karmaiva kuru", "category": "Epic, Mahabharata", "book": "Bhagavad Gita", "position": "Chapter 4, Verse 15"}
{"quote": "madhusūdanaḥ : yato nāhaṃ kartā na me karma-phala-spṛheti jñānāt karmabhir na badhyate 'ta āha evam iti  evam ātmano 'kartuḥ karmālepaṃ jñātvā kṛtaṃ karma pūrvair atikrāntair api asmin yuge yayāti-yadu-prabhṛtibhir mumukṣubhiḥ  tasmāt tvam api karmaiva kuru na tūṣṇīm āsanaṃ nāpi saṃnyāsam  yady atattvavit tadātma-śuddhy-arthaṃ tattva-vic cel loka-saṅgrahārtham  pūrvair janakādibhiḥ pūrvataram atipūrvaṃ yugāntare kṛtam  etenāsmin yuge 'nya-yuge ca pūrva-pūrvataraiḥ kṛtatvād avaśyaṃ tvayā kartavyaṃ karmeti darśayati  viśvanāthaḥ : evambhūtam eva māṃ jñātvā pūrvair janakādibhir api loka-pravartanārtham eva karma kṛtam  baladevaḥ : evam iti  mām eva jñātvā tad-anusāribhir mac-chiṣyaiḥ pūrvair vivasvad-ādibhir mumukṣubhir niṣkāmaṃ karma kṛtam  tasmāt tvam api karmaiva tat kuru  na karma-saṃnyāsam  aśuddha-cittaś cej jñāna-garbhāyai citta-śuddhyai śuddha-cittaś cel loka-saṅgrahāyety arthaḥ  kīdṛśaṃ pūrvais taiḥ kṛtaṃ ? pūrvataraṃ atiprācīnam", "category": "Epic, Mahabharata", "book": "Bhagavad Gita", "position": "Chapter 4, Verse 15"}
{"quote": "kiṃ karma kim akarmeti kavayo 'py atra mohitāḥ  tat te karma pravakṣyāmi yaj jñātvā mokṣyase 'śubhāt", "category": "Epic, Mahabharata", "book": "Bhagavad Gita", "position": "Chapter 4, Verse 16"}
{"quote": "śrīdharaḥ : tac ca tattvavidbhiḥ saha vicārya kartavyam  na loka-paramparā-mātreṇety āha kiṃ karmeti  kiṃ karma ? kīdṛśaṃ karma-karaṇam  kim akarma ? kīdṛśaṃ karmākaraṇam  ity asminn arthe vivekino 'pi mohitāḥ  ato yaj jñātā yad-anuṣṭhāyāśubhāt saṃsārān mokṣyase mukto bhaviṣyasi tat karmākarma ca tubhyam ahaṃ pravakṣyāmi tac chṛṇu", "category": "Epic, Mahabharata", "book": "Bhagavad Gita", "position": "Chapter 4, Verse 16"}
{"quote": "madhusūdanaḥ : nanu karma-viṣaye kiṃ kaścit saṃśayo 'py asti yena pūrvaiḥ pūrvataraṃ kṛtam ity atinirbadhnāsi ? asty evety āha kiṃ karmeti  nau-sthasya niṣkriyeṣv api taṭastha-vṛkṣeṣu gamana-bhrama-darśanāt tathā dūrāc cakṣuḥ-saṃnikṛṣṭeṣu gacchatsv api puruṣeṣv agamana-bhrama-darśanāt paramārthataḥ kiṃ karma kiṃ vā paramārthato 'karmeti kavayo medhāvino 'py atrāsmin viṣaye mohitā mohaṃ nirṇayāsāmarthyaṃ prāptā atyanta-durnirūpatvād ity arthaḥ  tat tasmāt te tubhyam ahaṃ karma, a-kāra-praśleṣeṇa cchedād akarma ca pravakṣyāmi prakarṣeṇa sandehocchedena vakṣyāmi  yat karmākarma-svarūpaṃ jñātvā mokṣyase mukto bhaviṣyasy aśubhāt saṃsārāt", "category": "Epic, Mahabharata", "book": "Bhagavad Gita", "position": "Chapter 4, Verse 16"}
{"quote": "viśvanāthaḥ : kiṃ ca karmāpi na gatānugatika-nyāyenaiva kevalaṃ vivekinā kartavyam  kintu tasya prakāra-viśeṣaṃ jñātvaivety atas tasya prathamaṃ durjñeyatvam āha", "category": "Epic, Mahabharata", "book": "Bhagavad Gita", "position": "Chapter 4, Verse 16"}
{"quote": "baladevaḥ : nanu kiṃ karma-viṣayakaḥ kaścit sandeho 'py asti yataḥ pūrvaiḥ pūrvataraṃ kṛtam ity atinirbandhād bravīṣīti ced asty evety āha kiṃ karmeti  mumukṣubhir anuṣṭheyaṃ karma kiṃ rūpaṃ syād akarma ca karmānyat tad-antargataṃ jñānaṃ ca kiṃ rūpam ity arthaḥ  tad-anyatve enaṃ ca  atrārthe kavayo dhīmanto 'pi mohitās tad-yāthātmya-nirṇayāsāmarthyān mohaṃ prāpuḥ  ahaṃ sarveśaḥ sarvajñas te tubhyaṃ tat karma a-kāra-praśleṣād akarma ca pravakṣyāmi yaj jñātvānuṣṭhāya prāpya cāśubhāt saṃsārān mokṣyase", "category": "Epic, Mahabharata", "book": "Bhagavad Gita", "position": "Chapter 4, Verse 16"}
{"quote": "karmaṇo hy api boddhavyaṃ boddhavyaṃ ca vikarmaṇaḥ  akarmaṇaś ca boddhavyaṃ gahanā karmaṇo gatiḥ", "category": "Epic, Mahabharata", "book": "Bhagavad Gita", "position": "Chapter 4, Verse 17"}
{"quote": "śrīdharaḥ : nanu loka-prasiddham eva karma dehādi-vyāpārātmakam  akarma tad-avyāpārātmakam  ataḥ katham ucyate kavayo 'py atra mohaṃ prāptā iti ? tatrāha karmaṇa iti  karmaṇo vihita-vyāpārasyāpi tattvaṃ boddhavyam asti  na tu loka-prasiddha-mātram eva  akarmaṇo 'vihita-vyāpārasyāpi tattvaṃ boddhavyam asti  vikarmaṇo niṣiddha-vyāpārasyāpi tattvaṃ boddhavyam asti  yataḥ karmaṇo gatir gahanā  karmaṇa ity upalakṣaṇārtham  karmākarma-vikarmaṇāṃ tattvaṃ durvijñeyam ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 17"}
{"quote": "madhusūdanaḥ : nanu sarva-loka-prasiddhatvād aham evaitaj jānāmi dehendriyādi-vyāpāraḥ karma tūṣṇīm āsanam akarmeti tatra kiṃ tvayā vaktavyam iti tatrāha karmaṇa iti  hi yasmāt karmaṇaḥ śāstra-vihitasyāpi tattvaṃ boddhavyam asti, vikarmaṇaś ca pratiṣiddhasya, akarmaṇaś ca tūṣṇīmbhāvasya  atra vākya-traye 'pi tattvam asīty adhyāhāraḥ  yasmād gahanā durjñānā  karmaṇa ity upalakṣaṇaṃ karmākarma-vikarmaṇām  gatis tattvam ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 18"}
{"quote": "viśvanāthaḥ : niṣiddhācaraṇaṃ durgati-prāpakam iti tattvam  tathākarmaṇaḥ karmākaraṇasyāpi sannyāsinaḥ kīdṛśaṃ karmākaraṇaṃ śubhadam iti  anyathā niḥśreyasaṃ kathaṃ hasta-gataṃ syād iti bhāvaḥ  karmaṇa ity upalakṣaṇaṃ karmākarma-vikarmaṇām  gatis tattvam  gahanā durgamā", "category": "Epic, Mahabharata", "book": "Bhagavad Gita", "position": "Chapter 4, Verse 17"}
{"quote": "baladevaḥ : nanu kavayo 'pi mohaṃ prāpur iti cet tatrāha karmaṇo hīti  karmaṇo niṣkāmasya mumukṣubhir anuṣṭhātavyasya svarūpaṃ boddhavyam  vikarmaṇo jñāna-viruddhasya kāmya-karmaṇaḥ svarūpaṃ boddhavyam  akarmaṇaś ca karma-bhinnasya jñānasya ca svarūpaṃ boddhavyam  tat-tat-svarūpavidbhiḥ sārdhaṃ vicāryam ity arthaḥ  karmaṇo 'karmaṇaś ca gatir gahanā durgamā  ataḥ kavayo 'pi tatra mohitāḥ", "category": "Epic, Mahabharata", "book": "Bhagavad Gita", "position": "Chapter 4, Verse 17"}
{"quote": "karmaṇy akarma yaḥ paśyed akarmaṇi ca karma yaḥ  sa buddhimān manuṣyeṣu sa yuktaḥ kṛtsna-karma-kṛt", "category": "Epic, Mahabharata", "book": "Bhagavad Gita", "position": "Chapter 4, Verse 18"}
{"quote": "yad vā, karmaṇi dehendriyādi-vyāpāre vartamāne 'py ātmano dehādi-vyatirekānubhavena akarma svābhāvikaṃ niaṣkarmyam eva yaḥ paśyet tathā akarmaṇi ca jñāna-rahite duḥkha-buddhyā karmaṇāṃ tyāge karma yaḥ paśyet tasya prayatna-sādhyatvena mithyācāratvāt  tad uktaṃ karmendriyāṇi saṃyamyety ādinā  ya evambhūtaḥ sa tu sarveṣu manuṣyeṣu buddhimān paṇḍitaḥ  tatra hetuḥ - yataḥ kṛtsnāni sarvāṇi yadṛcchayā prāptāny āhārādīni karmāṇi kurvann api sa yukta eva akartrātma-jñānena samādhistha evety arthaḥ  anenanaiva jñāninaḥ svabhāvād āpannaṃ kalañja-bhakṣaṇādikaṃ na doṣāya  ajñasya tu rāgataḥ kṛtaṃ doṣāya iti vikarmaṇo 'pi tattvaṃ nirūpitaṃ draṣṭavyam", "category": "Epic, Mahabharata", "book": "Bhagavad Gita", "position": "Chapter 4, Verse 18"}
{"quote": "yat tu vyākhyānaṃ karmaṇi nitye parameśvarārthe 'nuṣṭhīyamāne bandha-hetutvābhāvād akarmedam iti yaḥ paśyet  tathākarmaṇi ca nitya-karmākaraṇe pratyavāya-hetutvena karmedam iti yaḥ paśyet sa buddhimān ity ādi tad asaṅgatam eva  nitya-karmaṇy akarmedam iti jñānasyāśubha-mokṣa-hetutvābhāvāt, mithyājñānatvena tasyivāśubhatvāc ca  na caitādṛśaṃ mithyā-jñānaṃ boddhavyaṃ tattvaṃ nāpy etādṛśa-jñāne buddhimattvādi-stuty-upapattir bhrāntitvāt  nitya-karmānuṣṭhānaṃ hi svarūpato 'ntaḥkaraṇa-śuddhi-dvāropayujyate na tatrākarma-buddhiḥ kutrāpy upayujyate śāstreṇa nāmādiṣu brahma-dṛṣṭivad avihitatvāt  nāpīdam eva vākyaṃ tad-vidhāyakam upakramādi-virodhasyokteḥ  evaṃ nitya-karmākaraṇam api svarūpato nitya-karma-viruddha-karma-lakṣakatayopayujyate na tu tatra karma-dṛṣṭiḥ kvāpy upayujyate  nāpi nitya-karmākaraṇāt pratyavāyaḥ  abhāvād bhāvotpatty-ayogāt  anyathā tad-aviśeṣeṇa sarvadā kāryotpatti-prasaṅgāt  bhāvārthāḥ karma-śabdās tebhyaḥ kriyā pratīyetaiṣa hy artho vidhīyata iti nyāyena bhāvārthasyaivāpūrva-janakatvāt  atirātre ṣoḍaśinaṃ na gṛhṇāti ity ādāv api saṅkalpa-viśeṣasyaivāpūrva-janakatvābhyupagamāt  nekṣetodyantam ādityam ity ādi-prajāpati-vratavat  ato nitya-karmānuṣṭhānārhe kāle tad-viruddhatayā yad-upaveśanādi karma tad eva nitya-karmākaraṇopalakṣitaṃ pratyavāya-hetur iti vaidikānāṃ siddhāntaḥ  ataevākurvan vihitaṃ karmety atra lakṣaṇārthe śatā vyākhyātaḥ  lakṣaṇa-hetvoḥ kriyāyā ity aviśeṣa-smaraṇe 'py atra hetutvānupapatteḥ  tasmān mithyā-darśanāpanode prastute mithyā-darśana-vyākhyānaṃ na śobhatetarām  nāpi nityānuṣṭhāna-param evaitad vākyaṃ nityāni kuryād ity arthe karmaṇy akarma yaḥ paśyed ity ādi tad-abodhakaraṃ vākyaṃ prayuñjānasya bhagavataḥ pratārakatvāpatter ity ādi bhāṣya eva vistareṇa vyākhyātam ity uparamyate", "category": "Epic, Mahabharata", "book": "Bhagavad Gita", "position": "Chapter 4, Verse 18"}
{"quote": "surān ātmānam ātma-sthaṃ nihnute māṃ ca dharma-hā  avipakva-kaṣāyo 'smād amuṣmāc ca vihīyate  [bhp 11.18.40-1] iti", "category": "Epic, Mahabharata", "book": "Bhagavad Gita", "position": "Chapter 4, Verse 18"}
{"quote": "baladevaḥ : karmākarmaṇor boddhavyaṃ svarūpam āha karmaṇīti  anuṣṭhīyamāne niṣkāme karmaṇi yo 'karma prastutatvāt karmaṇy ātma-jñānaṃ paśyet, akarmaṇy ātma-jñāne yaḥ karma paśyet  etad uktaṃ bhavati - yo mumukṣur hṛd-viśuddhaye kriyamāṇaṃ karmātma-jñānānusandhi-garbhatvāj jñānākāraṃ, tac ca jñānaṃ karma-dvārakatvāt karmākāraṃ paśyet  ubhayor ekātmoddeśyatvād ubhayam ekaṃ vidyād ity arthaḥ  evam eva vakṣyate sāṅkhya-yogau pṛthag bālāḥ ity ādineti  evam anuṣṭhīyamāne karmaṇi ātma-yāthātmyaṃ yo 'nusandhatte sa manuṣyeṣu buddhimān paṇḍitaḥ  yukto mokṣa-yogyaḥ  kṛtsna-karma-kṛt sarveṣāṃ karma-phalānām ātma-jñāna-sukhāntarbhūtatvāt", "category": "Epic, Mahabharata", "book": "Bhagavad Gita", "position": "Chapter 4, Verse 18"}
{"quote": "yasya sarve samārambhāḥ kāma-saṃkalpa-varjitāḥ  jñānāgni-dagdha-karmāṇaṃ tam āhuḥ paṇḍitaṃ budhāḥ", "category": "Epic, Mahabharata", "book": "Bhagavad Gita", "position": "Chapter 4, Verse 19"}
{"quote": "śrīdharaḥ : karmaṇy akarma yaḥ paśyed ity anena śruty-arthārthāpattibhyāṃ yad uktam artha-dvandvaṃ tad eva spaṣṭayati yasyeti pañcabhiḥ  samyag ārabhyanta iti samārambhāḥ karmāṇi  kāmyata iti kāmaḥ phalam  tat-saṅkalpena varjitā yasya bhavanti taṃ paṇḍitam āhuḥ  tatra hetur yatas taiḥ samārambhaiḥ śuddhe citte sati jātena jñānāgninā dagdhāny akarmatāṃ nītāni karmāṇi yasya tam  ārūḍhāvasthāyāṃ tu kāmaḥ phala-hetu-viṣayaḥ  tad-artham idaṃ kartavyam iti kartavya-viṣayaḥ saṅkalpaḥ  tābhyāṃ varjitāḥ  śeṣaṃ spaṣṭam", "category": "Epic, Mahabharata", "book": "Bhagavad Gita", "position": "Chapter 4, Verse 19"}
{"quote": "madhusūdanaḥ : tad etat paramārtha-darśinaḥ kartṛtvābhimānābhāvena karmāliptatvaṃ prapañcyate yasya sarva ity ādi brahma-karma-samādhinety antena  yasya pūrvokta-paramārtha-darśinaḥ sarve yāvanto vaidikā laukikā vā samārambhāḥ samārabhyanta iti vyutpattyā karmāṇi kāma-saṅkalpa-varjitāḥ kāmaḥ phala-tṛṣṇā saṅkalpo 'haṃ karomīti kartṛtvābhimānas tābhyāṃ varjitāḥ  loka-saṅgrahāthaṃ vā jīvana-mātrārthaṃ vā prārabdha-karma-vegād vṛthā-ceṣṭā-rūpā bhavanti  taṃ karmādāv akarmādi-darśanaṃ jñānaṃ tad evāgnis tena dagdhāni śubhāśubha-lakṣaṇāni karmāṇi yasya tad-adhigama uttara-pūrvārdhayor aśleṣa-vināśau tad-vyapadeśāt [vs 4.1.13] iti nyāyāt  jñānāgni-dagdha-karmāṇaṃ taṃ budhā brahma-vidaḥ paramārthataḥ paṇḍitam āhuḥ  samyag-darśī hi paṇḍita ucyate na tu bhrānta ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 19"}
{"quote": "yathaidhāṃsi samiddho 'gnir bhasmasāt kurute 'rjuna  jñānāgniḥ sarva-karmāṇi bhasmasāt kurute tathā  [gītā 4.36-37] iti", "category": "Epic, Mahabharata", "book": "Bhagavad Gita", "position": "Chapter 4, Verse 19"}
{"quote": "baladevaḥ : karmaṇo jñānākāram āha yasyeti pañcabhiḥ  samārambhāḥ karmāṇi kāmyanta iti kāmāḥ phalāni tat-saṅkalpena varjitāḥ śūnyā yasya karmabhir ātmoddeśino bhavanti  taṃ budhāḥ paṇḍitam ātmajñam āhuḥ  tatra hetuḥ - jñāneti  taiḥ samārambhair hṛd-viśuddhau satyām āvirbhūtenātma-jñānāgninā dagdhāni saṃcitāni karmāṇi yasya tam", "category": "Epic, Mahabharata", "book": "Bhagavad Gita", "position": "Chapter 4, Verse 19"}
{"quote": "tyaktvā karma-phalāsaṅgaṃ nitya-tṛpto nirāśrayaḥ  karmaṇy abhipravṛtto 'pi naiva kiṃcit karoti saḥ", "category": "Epic, Mahabharata", "book": "Bhagavad Gita", "position": "Chapter 4, Verse 20"}
{"quote": "śrīdharaḥ : kiṃ ca tyaktveti  karmaṇi tat-phale cāsaktiṃ tyaktvā nityena nijānandena tṛptaḥ  ataeva yoga-kṣemārtham āśrayaṇīya-rahitaḥ  evambhūto yaḥ svābhāvike vihite vā karmaṇy abhitaḥ pravṛtto 'pi kiṃcid eva naiva karoti  tasya karmākarmatām āpadyata ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 20"}
{"quote": "madhusūdanaḥ : bhavatu jñānāgninā prāktanānām aprārabdha-karmaṇāṃ dāha āgāmināṃ cānutpattiḥ  jñānotpatti-kāle kriyamāṇaṃ tu pūrvottarayor anantar-bhāvāt phalāya bhaved iti bhavet kasyacid āśaṅkā tām apanudaty āha tyaktveti  karmaṇi phale cāsaṅgaṃ kartṛtvābhimānaṃ bhogābhilāṣaṃ ca tyaktvākartr-abhoktr-ātma-samyag-darśanena bādhitvā nitya-tṛptaḥ paramānanda-svarūpa-lābhena sarvatra nirākāṅkṣaḥ  nirāśraya āśrayo dehendriyādir advaita-darśanena nirgato yasmāt sa nirāśrayo dehendriyādy-abhimāna-śūnyaḥ  phala-kāmanāyāḥ kartṛtvābhimānasya ca nivṛttau hetu-garbhaṃ krameṇa viśeṣaṇa-dvayam  evambhūto jīvanmukto vyutthāna-daśāyāṃ karmaṇi vaidike laukike vābhipravṛtto 'pi prārabdha-karma-vaśāl loka-dṛṣṭyābhitaḥ sāṅgopāṅgānuṣṭhānāya pravṛtto 'pi sva-dṛṣṭyā naiva kiṃcit karoti sa niṣkriyātma-darśanena bādhitatvād ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 20"}
{"quote": "viśvanāthaḥ : nitya-tṛpto nityaṃ nijānandaena tṛptaḥ  nirāśrayaḥ svayoga-kṣemārthaṃ na kam apy āśrayate", "category": "Epic, Mahabharata", "book": "Bhagavad Gita", "position": "Chapter 4, Verse 20"}
{"quote": "baladevaḥ : uktam arthaṃ viśadayati tyaktveti  karma-phale saṅgaṃ tyaktvā nityenātmanānubhūtena tṛpto nirāśrayo yoga-kṣemaārtahm apy āśraya-rahita īdṛśo yo 'dhikārī sa karmaṇy abhitaḥ pravṛtto 'pi naiva kiṃcit karoti  karmānuṣṭhānāpadeśena jñāna-niṣṭhām eva sampādayatīty ārurukṣor daśeyam  etena vikarmaṇaḥ svarūpaṃ bandhakatvaṃ boddhavyam ity uktaṃ bhavati", "category": "Epic, Mahabharata", "book": "Bhagavad Gita", "position": "Chapter 4, Verse 20"}
{"quote": "nirāśīr yata-cittātmā tyakta-sarva-parigrahaḥ  śārīraṃ kevalaṃ karma kurvan nāpnoti kilbiṣam", "category": "Epic, Mahabharata", "book": "Bhagavad Gita", "position": "Chapter 4, Verse 21"}
{"quote": "śrīdharaḥ : kiṃ ca nirāśīr iti  nirgatā āśiṣaḥ kāmanā yasmāt  yataṃ niyataṃ cittam ātmā śarīraṃ ca yasya  tyaktāḥ sarve parigraho yena  sa śarīraṃ śarīra-mātra-nirvartyaṃ kartṛtvābhiniveśa-rahitaṃ kurvann api kilbiṣam bandhanaṃ na prāpnoti  yogārūḍha-pakṣe śārīra-nirvāha-mātropayogi svābhāvikaṃ bhikṣāṭanādi kurvann api kilbiṣaṃ vihitākaraṇa-nimitta-doṣaṃ na prāpnoti", "category": "Epic, Mahabharata", "book": "Bhagavad Gita", "position": "Chapter 4, Verse 21"}
{"quote": "ye tu śarīra-nirvartyaṃ śārīram iti vyācakṣate tan mate kevalaṃ karma kurvann ity ato 'dhikārthālābhād avyāvartakatvena śārīra-padasya vaiyarthyam  atha vācika-mānasika-vyāvartanātham iti brūyāt tadā karma-padasya vihita-mātra-paratvena śārīraṃ vihitaṃ karma kurvan nāpnoti kilbiṣam ity aprasakta-pratiṣedho 'narthakaḥ  pratiṣiddha-sādhāraṇa-paratve 'py evam eva vyāghāta iti bhāṣya eva vistaraḥ", "category": "Epic, Mahabharata", "book": "Bhagavad Gita", "position": "Chapter 4, Verse 21"}
{"quote": "viśvanāthaḥ : ātmā sthūla-dehaḥ  śārīraṃ śārīra-nirvāhārthaṃ karmāsat-pratigrahādikaṃ kurvann api kilbiṣaṃ pāpaṃ nāpnotīty etad api vikarmaṇaś ca boddhavyam ity asya vivaraṇam", "category": "Epic, Mahabharata", "book": "Bhagavad Gita", "position": "Chapter 4, Verse 21"}
{"quote": "baladevaḥ : athārūḍhasya daśām āha nirāśīr iti tribhiḥ  nirgatā āśīḥ phalecchā yasmāt sa  yata-cittātmā vaśīkṛta-citta-dehas tyakta-sarva-parigraha ātmaikāvalokanārthatvāt prākṛteṣu vastuṣu mamatva-varjitaḥ  śārīraṃ karma śarīra-nirvāhārthaṃ karmāsat-parigrahādi kurvann api kilbiṣaṃ pāpaṃ nāpnoti", "category": "Epic, Mahabharata", "book": "Bhagavad Gita", "position": "Chapter 4, Verse 21"}
{"quote": "yadṛcchā-lābha-santuṣṭo dvandvātīto vimatsaraḥ  samaḥ siddhāv asiddhau ca kṛtvāpi na nibadhyate", "category": "Epic, Mahabharata", "book": "Bhagavad Gita", "position": "Chapter 4, Verse 22"}
{"quote": "śrīdharaḥ : kiṃ ca yadṛcchā-lābheti  aprārthitopasthito lābho yadṛcchā-lābhaḥ  tena santuṣṭaḥ  dvandvāni śītoṣṇādīny atīto 'tikrāntaḥ  tat-sahana-śīla ity arthaḥ  vimatsaro nirvairaḥ  yadṛcchā-lābhasyāpi siddhāv asiddhau ca samo harṣa-viṣāda-rahitaḥ  ya evambhūtaḥ sa pūrvottara-bhūmikayor yathāyathaṃ vihitaṃ svābhāvikaṃ vā karma kṛtvāpi bandhaṃ na prāpnoti", "category": "Epic, Mahabharata", "book": "Bhagavad Gita", "position": "Chapter 4, Verse 22"}
{"quote": "evam anyad api vidhi-niṣedha-rūpaṃ śāstram ūhyam  nanu sva-prayatnam antareṇālābhe śītoṣṇādi-pīḍitaḥ kathaṃ jīved ata āha dvandvātīta dvandvāni kṣut-pipāsā-śītoṣṇa-varṣādīni atīto 'tikrāntaḥ samādhi-daśāyāṃ teṣām asphuraṇāt  vyutthāna-daśāyāṃ sphuraṇe 'pi paramānandādvitīyākartr-abhoktr-ātma-pratyayena bādhāt tair dvandvair upahanyamāno 'py akṣubhita-cittaḥ  ataeva parasya lābhe svasyālābhe ca vimatsaraḥ parotkarṣāsahana-pūrvikā svotkarṣa-vāñchā matsaras tad-rahito 'dvitīyātma-darśanena nirvaira-buddhiḥ  ataeva samas tulyo yadṛcchā-lābhasya siddhāv asiddhau ca siddhau na hṛṣṭo nāpy asiddhau viṣaṇṇaḥ sa svānubhavenākartaiva parair āropita-kartṛtvaḥ śarīra-sthiti-mātra-prayojanaṃ bhikṣāṭanādi-rūpaṃ karma kṛtvāpi na nibadhyate bandha-hetoḥ sa-hetukasya karmaṇo jñānāgninā dagdhatvād iti pūrvoktānuvādaḥ", "category": "Epic, Mahabharata", "book": "Bhagavad Gita", "position": "Chapter 4, Verse 22"}
{"quote": "baladevaḥ : atha śarīra-nirvāhārtham annācchādanādikaṃ sva-prayatnena na sampādyam ity āha yadṛcchayeti  yācñāṃ vinaiva lābho yadṛcchā-lābhas tena santuṣṭas tṛptaḥ  dvandvāni śītoṣṇādīny atītas tat-sahiṣṇuḥ  vimatsaro 'nyair upadruto 'pi taiḥ saha vairam akurvan yadṛcchā-lābha-siddhau harṣasya tad-asiddhau viṣādasya cābhāvāt sama evaṃbhūtaḥ śārīraṃ karma kṛtvāpi tena tena na badhyate jñāna-niṣṭhā-prabhāvān na lipyate", "category": "Epic, Mahabharata", "book": "Bhagavad Gita", "position": "Chapter 4, Verse 22"}
{"quote": "gata-saṅgasya muktasya jñānāvasthita-cetasaḥ  yajñāyācarataḥ karma samagraṃ pravilīyate", "category": "Epic, Mahabharata", "book": "Bhagavad Gita", "position": "Chapter 4, Verse 23"}
{"quote": "śrīdharaḥ : kiṃ ca gata-saṅgasyeti  gata-saṅgasya niṣkāmasya rāgādibhir muktasya  jñāne 'vasthitaṃ ceto yasya tasya  yajñāya parameśvarārthaṃ karmācarataḥ sataḥ samagraṃ savāsanaṃ karma pravilīyate  akarma-bhāvam āpadyate  arūḍha-yoga-pakṣe yajñāyeti  yajñāya yajña-rakṣaṇārthaṃ loka-saṃgrahārtham eva karma kurvata ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 23"}
{"quote": "madhusūdanaḥ : tyakta-sarva-parigrahasya yadṛcchā-lābha-santuṣṭasya yater yac-charīra-sthiti-mātra-prayojanaṃ bhikṣāṭanādi-rūpaṃ karma tat kṛtvā na nibadhyata ity ukte gṛhasthasya brahma-vido janakāder yajñādi-rūpaṃ yat karma tad-bandha-hetuḥ syād iti bhavet kasyacid āśaṅkā tām apanetuṃ tyaktvā karma-phalāsaṅgam ity ādinoktaṃ vivṛṇoti gata-saṅgasyeti  gata-saṅgasya phalāsaṅga-śūnyasya muktasya kartṛtva-bhoktṛtvādy-adhyāsa-śūnyasya jñānāvasthita-cetaso nirvikalpaka-brahmātmaikya-bodha eva sthitaṃ cittaṃ yasya tasya sthita-prajñasyety arthaḥ  uttarottara-viśeṣaṇasya pūrva-pūrva-hetutvenānvayo draṣṭavyaḥ  gata-saṅgatvaṃ kuto yato 'dhyāsa-hīnatvaṃ tat kuto yataḥ sthita-prajñatvam iti  īdṛśasyāpi prārabdha-karma-vaśād yajñāya yajña-saṃrakṣaṇārthaṃ jyotiṣṭomādi-yajñe śreṣṭhācāratvena loka-pravṛtty-arthaṃ yajñāya viṣṇave tat-prīty-artham iti vā  ācarataḥ karma yajña-dānādikaṃ samagraṃ sahāgreṇa phalena vidyata iti samagraṃ pravilīyate prakarṣeṇa kāraṇocchedena tattva-darśanād vilīyate vinaśyatīty arthaḥ  viśvanāthaḥ : yajño vakṣyamāṇa-lakṣaṇas tad-arthaṃ karmācaratas tat karma pravilīyate akarma-bhāvam āpadyata ity arthaḥ baladevaḥ : gata-saṅgasya niṣkāmasya rāga-dveṣādibhir muktasya svātma-viṣayaka-jñāna-niviṣṭa-manaso yajñāya viṣṇuṃ prasādayituṃ tac-cintanam ācarataḥ prācīnaṃ bandhakaṃ karma samagraṃ kṛtsnaṃ pravilīyate  bhg 4.24", "category": "Epic, Mahabharata", "book": "Bhagavad Gita", "position": "Chapter 4, Verse 23"}
{"quote": "brahmārpaṇaṃ brahma havir brahmāgnau brahmaṇā hutam  brahmaiva tena gantavyaṃ brahma-karma-samādhinā", "category": "Epic, Mahabharata", "book": "Bhagavad Gita", "position": "Chapter 4, Verse 24"}
{"quote": "śrīdharaḥ : tad evaṃ parameśvarārādhana-lakṣaṇaṃ karma jñāna-hetutvena bandhakatvābhāvād akarmaiva  āruḍhāvasthāyāṃ tu akartrātma-jñānena bādhitatvāt svābhāvikam api karma-karmaiveti karmaṇy akarma yaḥ paśyed ity anenoktaḥ karma-pravilayaḥ prapañcitaḥ  idānīṃ karmaṇi tad-aṅgeṣu ca brahmaivānusyūtaṃ paśyataḥ karma-pravilayam āha brahmārpaṇam iti  arpyate 'nenety arpaṇaṃ sruv-ādi  tad api brahmaiva  arpyamāṇaṃ havir api ghṛtādikaṃ brahmaiva  brahmaivāgniḥ  tasmin brahmaṇā kartrā hutaṃ homaḥ  agniś ca kartā ca kriyā ca brahmaivety arthaḥ  evaṃ brahmaṇy eva karmātmake samādhiś cittaikāgryaṃ yasya tena brahmaiva gantavyaṃ prāpyam  na tu phalāntaram ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 24"}
{"quote": "kāraka-vyavahāre hi śuddhaṃ vastu na vīkṣyate  śuddhe vastuni siddhe ca kāraka-vyāvṛttiḥ kutaḥ  iti  arpaṇādi-kāraka-svarupānupamardenaiva tatra nāmādāv iva brahma-dṛṣṭiḥ kṣipyate sampan-mātreṇa phala-viśeṣāyeti keṣāṃcid vyākhyānaṃ bhāṣyakṛdbhir eva nirākṛtam upakramādi-virodhād brahma-vidyā-karaṇe sampan-mātrasyāprasaktatvād ity ādi yuktibhiḥ  viśvanāthaḥ :. yajñāyācarata ity uktam  sa yajña eva kīdṛśaḥ ? ity apekṣāyām āha brahmeti  arpyate 'nenety arpaṇaṃ juhv-ādi  tad api brahmaiva  arpyamāṇaṃ havir api brahmaiva  brahmaivāgnāv iti havanādhikaraṇam agnir api brahmaiva  evaṃ vivekatavatā puṃsā brahmaiva gantavyaṃ, na tu phalāntaram  kutaḥ ? brahmātmakaṃ yat karma tatraiva samādhiś cittaikāgryaṃ yasya tena", "category": "Epic, Mahabharata", "book": "Bhagavad Gita", "position": "Chapter 4, Verse 24"}
{"quote": "baladevaḥ : evaṃ vivikta-jīvātmānusandhi-garbhatayā sva-vihitasya karmaṇo jñānākāratām abhidhāya sāṅgasya tasya parātma-rūpatānusandhinā tad-ākāratām āha brahmārpaṇam iti  arpyate 'nenātmaiveti vyutpatter arpaṇaṃ sruvaṃ mantrādhidaivataṃ cendrādi tat tac ca brahmaiva  arpyamāṇaṃ haviś cājyādi tad api brahmaiva  tac ca havir homādhāre 'gnau brahmaṇi yajamānenādhvaryuṇā ca brahmaṇā hutaṃ tyaktaṃ prakṣiptaṃ ca  agnir yajamāno 'dhvaryuś ca brahmaivety arthaḥ  brahmāgnāv ity atra ṇi-kāra-lopaś chāndasaḥ  na ca samastaṃ padam iti vācyam  agnau brahma-dṛṣṭer vidheyatvād itthaṃ ca brahma-rūpe sāṅge karmaṇi samādhiś cittaikāgryaṃ yasya tena mumukṣuṇā brahmaiva gantavyaṃ sva-svarūpaṃ para-svarūpaṃ ca labhyam avalokyam ity arthaḥ  vijñānaṃ brahma ced veda ity ādau jīve brahma-śabdaḥ  vijñānam ānandaṃ brahma ity ādau paramātmani ca brahmārpaṇatvādi-guṇa-yogān nāsya prakaraṇasya paunaruktam  sruv-ādīnāṃ brahmatvaṃ tad-āyatta-vṛttikatvāt tad-vāpyatvāc ca iti vyākhyātāraḥ  tādṛśatayānusandhitaṃ karma-jñānākāraṃ sat tad avalokanāya kalpyate", "category": "Epic, Mahabharata", "book": "Bhagavad Gita", "position": "Chapter 4, Verse 24"}
{"quote": "daivam evāpare yajñaṃ yoginaḥ paryupāsate  brahmāgnāv apare yajñaṃ yajñenaivopajuhvati", "category": "Epic, Mahabharata", "book": "Bhagavad Gita", "position": "Chapter 4, Verse 25"}
{"quote": "śrīdharaḥ : etad eva yajñatvena sampāditaṃ sarvatra brahma-darśana-lakṣaṇaṃ jñānaṃ sarva-yajñopāya-prāpyatvāt sarva-yajñebhyaḥ śreṣṭham ity evaṃ stotum adhikāri-bhedena jñānopāya-bhūtān bahūn yajñān āha daivam ity ādibhir aṣṭabhiḥ  devā indra-varuṇādaya ijyante yasmin  eva-kāreṇendrādiṣu brahma-buddhi-rāhityaṃ darśitam  taṃ daivam eva yajñam apare karma-yoginaḥ paryupāsate śraddhayānutiṣṭhanti  apare tu jñāna-yogino brahma-rūpe 'gnau apare yajñenaivopāyena brahmārpaṇam ity ādy ukta-prakāreṇa yajñam upajuhvati  yajñādi-sarva-karmāṇi pravilāpayantīty arthaḥ  so 'yaṃ jñāna-yajñaḥ", "category": "Epic, Mahabharata", "book": "Bhagavad Gita", "position": "Chapter 4, Verse 25"}
{"quote": "madhusūdanaḥ : adhunā samyag-darśanasya yajña-rūpatvena stāvakatayā brahmārpaṇa-mantre sthite punar api tasya stuty-artham itarāny ajñān upanyasyati daivam iti  devā indrāgny-ādaya ijyante yena sa daivas tam eva yajñaṃ darśa-pūrṇamāsa-jyotiṣṭomādi-rūpam apare yoginaḥ paryupāsate sarvadā kurvanti na jñāna-yajñam  evaṃ karma-yajñam uktvāntaḥ-karaṇa-śuddhi-dvāreṇa tat-phala-bhūtaṃ jñāna-yajñam āha brahmāgnau satya-jñānānantānanda-rūpaṃ nirasta-samasta-viśeṣaṃ brahma tat-padārthas tasminn agnau yajñaṃ pratyag ātmānaṃ tva-padārthaṃ yajñenaiva  yajña-śabda ātma-nāmasu yāskena paṭhitaḥ  itthambhūta-lakṣaṇe tṛtīyā  eva-kāro bhedābheda-vyāvṛtty-arthaḥ  tvaṃ-padārthābhedenaivopajuhvati tat-svarūpatayā paśyantīty arthaḥ  apare pūrva-vilakṣaṇās tattva-darśana-niṣṭhāḥ saṃnyāsina ity arthaḥ  jīva-brahmābheda-darśanaṃ yajñatvena sampādya tat-sādhana-yajña-madhye paṭhyate śreyān dravya-mayād yajñāj jñāna-yajñaa ity ādinā stotum  viśvanāthaḥ : yajñāḥ khalu bhedenānye 'pi bahavo vartante  tāṃs tvaṃ śṛṇv ity āha daivam evety aṣṭabhiḥ  devā indra-varuṇādaya ijyante yasmin taṃ daivam iti  indrādiṣu brahma-buddhi-rāhityaṃ darśitam  sāsya devatety aṇ  yoginaḥ karma-yoginaḥ  apare jñāna-yoginas tu brahma paramātmaivāgnis tasmiṃs tat-padārthe yajñaṃ haviḥ-sthānīyaṃ tvaṃ-padārthaṃ jīvaṃ yajñena praṇava-rūpeṇa mantreṇaiva juhvati  ayam eva jñāna-yajño 'gre stoṣyate  atra yajñaṃ yajñena iti śabdau karma-karaṇa-sādhanau prathamātiśayoktyā śuddha-jīva-praṇavāvāhatuḥ", "category": "Epic, Mahabharata", "book": "Bhagavad Gita", "position": "Chapter 4, Verse 25"}
{"quote": "baladevaḥ : evaṃ brahmānusandhi-garbhatayā ca karmaṇo jñānākāratāṃ nirūpya karma-yoga-bhedān āha daivam iti  daivam indrādi-devārcana-rūpaṃ yajñam apare yoginaḥ paryupāsate tatraiva niṣṭhāṃ kurvanti  apare brahmārpaṇaṃ ity ādi-nyāyena brahma-bhūtāgnāv yajñena sruvādinā yajñaṃ ghṛtādi-havī-rūpaṃ juhvati homa eva niṣṭhāṃ kurvatīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 25"}
{"quote": "śrotrādīnīndriyāṇy anye saṃyamāgniṣu juhvati  śabdādīn viṣayān anya indriyāgniṣu juhvati", "category": "Epic, Mahabharata", "book": "Bhagavad Gita", "position": "Chapter 4, Verse 26"}
{"quote": "śrīdharaḥ : śrotrādīnīti  anye naiṣṭhikī brahmacāriṇas tat-tad-indriya-saṃyama-rūpeṣv agniṣu śrotrādīni juhvati pravilāpayanti  indriyāṇi nirudhya saṃyama-pradhānās tiṣṭhantīty arthaḥ  indriyāṇy evāgnayaḥ  teṣu śabdādīn anye gṛhasthā juhvati  viṣaya-bhoga-samaye 'py anāsaktāḥ santo 'gnitvena bhāviteṣv indriyeṣu haviṣṭvena bhāvitān śabdādīn prakṣipantīty arthaḥ  madhusūdanaḥ : śrotrādīnīndriyāṇy anye saṃyamāgniṣu juhvati śabdādīn viṣayān anya indriyāgniṣu juhvati  viśvanāthaḥ : anye naiṣṭhikāḥ śrotrādīnīndriyāṇi  saṃyamaḥ saṃyataṃ mana evāgnayas teṣu juhvati  śuddhe manasīndriyāṇi pravlāpayantīty arthaḥ  anye tato nyūnā brahmacāriṇaḥ śabdādīn viṣayāni indriyāgniṣv indriyāṇy evāgnayas teṣu juhvati śabdādīnīndriyeṣu pravilāpayantīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 26"}
{"quote": "baladevaḥ : śrotrādīnīty anye naiṣṭhika-brahmacāriṇaḥ saṃyamāgniṣu tat-tad-ndriya-saṃyama-rūpeṣv agniṣu śrotrādīni juhvati tāni nirudhya saṃyama-pradhānās tiṣṭhanti  anye gṛhiṇa indriyāgniṣv agnitvena bhāviteṣu śrotrādiṣu śabdādīn upajuhvati anāsaktyā tān bhuñjānās tāni tat-pravaṇāni kurvanti", "category": "Epic, Mahabharata", "book": "Bhagavad Gita", "position": "Chapter 4, Verse 26"}
{"quote": "sarvāṇīndriya-karmāṇi prāṇa-karmāṇi cāpare  ātma-saṃyama-yogāgnau juhvati jñāna-dīpite", "category": "Epic, Mahabharata", "book": "Bhagavad Gita", "position": "Chapter 4, Verse 27"}
{"quote": "ity evaṃ rūpāṇi juhvati  ātmani saṃyamo dhyānaikāgryam  sa eva yogaḥ  sa evāgniḥ  tasmin jñānena dhyeya-viṣayeṇa dīpite prajvalite dhyeyaṃ samyag jñātvā tasmin manaḥ saṃyamya tāni sarvāṇi karmāṇy uparamayantīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 27"}
{"quote": "madhusūdanaḥ : tad ananyatvam ārambhaṇa-śabdādibhyaḥ [vs. 2.1.14] apare śuddha-tvaṃ-padārtha-vijñāḥ  sarvāṇīndriyāṇi tat-karmāṇi śravaṇa-darśanāni sarvāṇīndriya-karmāṇi prāṇa-karmāṇi cāpare ātma-saṃyama-yogāgnau juhvati jñāna-dīpite", "category": "Epic, Mahabharata", "book": "Bhagavad Gita", "position": "Chapter 4, Verse 27"}
{"quote": "ity evaṃ daśa-prāṇās tat-karmāṇi  ātmanas tvaṃ-padārthasya saṃyamaḥ śuddhir evāgnis tasmin juhvati  mano-buddhy-ādīndriyāṇi daśa-prāṇāṃś ca pravilāpayanti  ekaḥ pratyag ātmaivāsti, nānye mana ādāya iti bhāvayantīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 27"}
{"quote": "baladevaḥ : sarvāṇīti  apare indriya-karmāṇi prāṇa-karmāṇi cātma-saṃyama-yogāgnau ca juhvati  ātmano manasaḥ saṃyamaḥ sa eva yogas tasminn agnitvena bhāvite juhvati  manasā indriyāṇāṃ prāṇānāṃ ca karma-pravaṇatāṃ nivārayituṃ prayatante  indriyāṇāṃ śrotrādīnāṃ karmāṇi śabda-grahaṇādīni prāṇa-karmāṇi prāṇasya bahir-gamanaṃ karma, apānasyādhogamanaṃ, vyānasya nikhila-deha-vyāpanam ākuñcana-prasāraṇādi, samānasyāśita-pītādi-samīkaraṇam, udānasyordhva-nayanaṃ cety evaṃ bodhyāni sarvāṇi sāmastyena jñāna-dīpite ātmānusandhānojjvalite", "category": "Epic, Mahabharata", "book": "Bhagavad Gita", "position": "Chapter 4, Verse 27"}
{"quote": "dravya-yajñās tapo-yajñā yoga-yajñās tathāpare  svādhyāya-jñāna-yajñāś ca yatayaḥ saṃśita-vratāḥ", "category": "Epic, Mahabharata", "book": "Bhagavad Gita", "position": "Chapter 4, Verse 28"}
{"quote": "śrīdharaḥ : dravya-yajñā ity ādi  dravya-dānam eva yajño yeṣāṃ te dravya-yajñāḥ  kṛcchra-cāndrāyaṇādi tapa eva yajño yeṣāṃ te eva yajño yeṣāṃ te tapo-yajñāḥ  yogo 'ṣṭāṅga eva yajño yeṣāṃ te yoga-yajñāḥ  svādhyāyena vedena śravaṇa-mananādinā yat tad artha-jñānaṃ tad eva yajño yeṣāṃ te svādhyāya-jñāna-yajñāḥ  yad vā veda-pāṭha-yajñās tad-artha-jñāna-yajñāś ceti dvividhāḥ  yatayaḥ prayatna-śīlāḥ  samyak śitaṃ tīkṣṇīkṛtaṃ vrataṃ yeṣāṃ te  madhusūdanaḥ : dravya-yajñās tapo-yajñā yoga-yajñās tathāpare svādhyāya-jñāna-yajñāś ca yatayaḥ saṃśita-vratāḥ  viśvanāthaḥ : dravya-dānam eva yajño yeṣāṃ te dravya-yajñāḥ  tapaḥ kṛcchra-cāndrāyaṇādy eva yajño yeṣāṃ te tapo-yajñāḥ  yogo 'ṣṭāṅga eva yajño yeṣāṃ te yoga-yajñāḥ  svādhyāyo vedasya pāṭhas tad-arthasya jñānaṃ ca yajño yeṣāṃ te  yatayo yatna-parāḥ  sarva ete samyak śitaṃ tīkṣṇīkṛtaṃ vrataṃ yeṣāṃ te", "category": "Epic, Mahabharata", "book": "Bhagavad Gita", "position": "Chapter 4, Verse 28"}
{"quote": "baladevaḥ : dravyeti  kecit karma-yogino dravya-yajñā annādi-dāna-parāḥ  kecit tapo-yajñāḥ kṛcchra-cāndrāyaṇādi-vrata-parāḥ  kecit svādhyāya-jñāna-yajñā vedābhyāsa-parās tad-arthābhyāsa-parāś ca  yatayas tatra prayatna-śīlāḥ  saṃśita-vratās tīkṣṇa-tat-tad-ācaraṇāḥ", "category": "Epic, Mahabharata", "book": "Bhagavad Gita", "position": "Chapter 4, Verse 28"}
{"quote": "apāne juhvati prāṇaṃ prāṇe 'pānaṃ tathāpare  prāṇāpāna-gatī ruddhvā prāṇāyāma-parāyaṇāḥ", "category": "Epic, Mahabharata", "book": "Bhagavad Gita", "position": "Chapter 4, Verse 29"}
{"quote": "yathā yathā sadābhyāsān manasaḥ sthiratā bhavet  vāyu-vāk-kāya-dṛṣṭīnāṃ sthiratā ca tathā tathā  iti  madhusūdanaḥ : apāne juhvati prāṇaṃ prāṇe 'pānaṃ tathāpare prāṇāpāna-gatī ruddhvā prāṇāyāma-parāyaṇāḥ  viśvanāthaḥ : apare prāṇāyāma-niṣṭhāḥ apāne 'dho-vṛttau prāṇam ūrdhva-vṛttaṃ juhvati pūraka-kāle prāṇam apānenaikīkurvanti  tathā recaka-kāle 'pānaṃ prāṇe juhvati  kumbhaka-kāle prāṇāpānayor gatī ruddhvā prāṇāyāma-parāyaṇā bhavanti  apare indriya-jaya-kāmāḥ  niyatāhārā alpāhārāḥ prāṇeṣv āhāra-saṅkocanenaiva jīvyamāneṣu prāṇān indriyāṇi juhvati  indriyāṇāṃ prāṇādhīna-vṛttitvāt prāṇa-daurbalye sati svayam eva sva-sva-viṣaya-grahaṇāsamarthānīndriyāṇi prāṇeṣv evālpīyanta ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 29"}
{"quote": "baladevaḥ : kiṃ cāpāne iti  tathāpare prāṇāyāma- parāyaṇās te tridhā adho-vṛttāv apāne prāṇam ūrdhva-vṛttiṃ juhvati  pūrakeṇa prāṇam apānena sahaikīkurvanti  tathā prāṇe 'pānaṃ juhvati recakenāpānaṃ prāṇena sahaikīkṛtya bahir nirgamayanti  yathā prāṇāpānayor gatī śvāsa-praśvāsau kumbhakena ruddhvā vartanta iti  āntarasya vāyor nāsāsyena bahir nirgamaḥ śvāsaḥ prāṇasya gatiḥ  vinirgatasya tasyāntaḥ-praveśaḥ praśvāso 'pānasya gatiḥ  tayor nirodhaḥ kumbhakaḥ sa dvividhaḥ vāyum āpūrya śvāsa-praśvāsayor nirodho 'ntaḥ-kumbhakaḥ  vāyuṃ virecya tayor nirodho bhaiḥ kumbhakaḥ  apare nityatāhārāḥ bhojana-saṅkocaam abhyasyantaḥ prāṇān indriyāṇi prāṇeṣu juhvati  teṣv alpāhāreṇa jīryamāṇeṣu tad-āyatta-vṛttikāni tāni viṣaya-grahaṇākṣamāṇi taptāyoniṣiktoda-binduvat teṣv eva vilīyante", "category": "Epic, Mahabharata", "book": "Bhagavad Gita", "position": "Chapter 4, Verse 29"}
{"quote": "apare niyatāhārāḥ prāṇān prāṇeṣu juhvati  sarve 'py ete yajña-vido yajña-kṣapita-kalmaṣāḥ", "category": "Epic, Mahabharata", "book": "Bhagavad Gita", "position": "Chapter 4, Verse 30"}
{"quote": "śrīdharaḥ : tad evam uktānāṃ dvādaśānāṃ yajña-vidāṃ phalam āha sarve 'pīti  yajñān vindanti labhanta iti yajña-vidaḥ  yajña-jñā iti vā  yajñaiḥ kṣayitaṃ nāśitaṃ kalmaṣaṃ yais te", "category": "Epic, Mahabharata", "book": "Bhagavad Gita", "position": "Chapter 4, Verse 30"}
{"quote": "madhusūdanaḥ : tad evam uktānāṃ dvādaśadhā yajña-vidāṃ phalam āha sarve 'pīti  yajñān vidanti jānanti vindanti labhante veti yajña-vido yajñānāṃ jñātāraḥ kartāraś ca  yajñaiḥ pūrvoktaiḥ kṣapitaṃ nāśitaṃ kalmaṣaṃ pāpaṃ yeṣāṃ te yajña-kṣapita-kalmaṣāḥ  yajñān kṛtvāvaśiṣṭe kāle 'nnam amṛta-śabda-vācyaṃ bhuñjata iti yajña-śiṣṭāmṛta-bhujaḥ  te sarve 'pi sattva-śuddhi-jñāna-prāpti-dvāreṇa yānti brahma sanātanaṃ nityaṃ saṃsārān mucyanta ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 30"}
{"quote": "viśvanāthaḥ : sarve 'py ete yajña-vida ukta-lakṣaṇān yajñān vindamānāḥ santo jñāna-dvārā brahma yānti  atrānanusaṃhitaṃ phalam āha yajña-śiṣṭaṃ yajñāvaśiṣṭaṃ yad amṛtaṃ bhogaiśvarya-siddhy-ādikaṃ tad bhuñjata iti", "category": "Epic, Mahabharata", "book": "Bhagavad Gita", "position": "Chapter 4, Verse 30"}
{"quote": "baladevaḥ : ete khalv indirya-vijaya-kāmāḥ sarve 'pīti yajña-vidaḥ  pūrvoktān devādi-yajñān vindamānā tair eva yajñaiḥ kṣapita-kalmaṣāḥ", "category": "Epic, Mahabharata", "book": "Bhagavad Gita", "position": "Chapter 4, Verse 30"}
{"quote": "yajña-śiṣṭāmṛta-bhujo yānti brahma sanātanam  nāyaṃ loko 'sty ayajñasya kuto 'nyaḥ kurusattama", "category": "Epic, Mahabharata", "book": "Bhagavad Gita", "position": "Chapter 4, Verse 31"}
{"quote": "śrīdharaḥ : yajña-śiṣṭāmṛta-bhuja iti  yajñān kṛtvā avaśiṣṭe kāle 'niṣiddham annam amṛta-rūpaṃ bhuñjata iti tathā  te sanātanaṃ nityaṃ brahma jñāna-dvāreṇa prāpnuvanti  tad-akaraṇe doṣam āha nāyam iti  ayam alpa-sukho 'pi manuṣya-loko 'yajñasya yajñānuṣṭhāna-rahitasya nāsti  kuto 'nyo bahu-sukhaḥ para-lokaḥ  ato yajñāḥ sarvathā kartavyā ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 31"}
{"quote": "madhusūdanaḥ : evam anvaye guṇam uktvā vyatireke doṣam āha yejñety ardhena  uktānāṃ yajñānāṃ madhye 'nyatamo 'pi yajño yasya nāsti so 'yajñas tasyāyam alpa-sukho 'pi manuṣya-loko nāsti sarva-nindyatvāt  kuto 'nyo viśiṣṭa-sādhana-sādhyaḥ para-loko he kuru-sattama", "category": "Epic, Mahabharata", "book": "Bhagavad Gita", "position": "Chapter 4, Verse 31"}
{"quote": "viśvanāthaḥ : tathānusaṃhitaṃ phalam āha brahma yāntīti  tad-akaraṇe pratyavāyam āha nāyam iti  ayam alpa-sukho manuṣa-loko 'pi nāsti  kuto 'nyo devādi-lokas tena prāptavya ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 31"}
{"quote": "baladevaḥ : ananusaṃhitaṃ phalam āha yajña-śiṣṭeti  yajña-śiṣṭaṃ yad amṛtam annādi bhogaiśvarya-siddhy-ādi ca tad-bhuñjānāḥ  anusaṃhitaṃ phalam āha yāntīti  tat-sādhyena jñānena brahmeti prāgvat", "category": "Epic, Mahabharata", "book": "Bhagavad Gita", "position": "Chapter 4, Verse 30"}
{"quote": "evaṃ bahu-vidhā yajñā vitatā brahmaṇo mukhe  karmajān viddhi tān sarvān evaṃ jñātvā vimokṣyase", "category": "Epic, Mahabharata", "book": "Bhagavad Gita", "position": "Chapter 4, Verse 32"}
{"quote": "śrīdharaḥ : jñāna-yajñaṃ stotum uktān yajñān upasaṃharati evaṃ bahu-vidhā iti  brahmaṇo vedasya mukhe vitatāḥ  vedena sākṣād-vihitā ity arthaḥ  tathāpi tān sarvān vāṅ-manaḥ-kāya-karma-janitān ātma-svarūpa-saṃsparśa-rahitān viddhi jānīhi  ātmanaḥ karmāgocaratvāt  evaṃ jñātvā jñāna-niṣṭhaḥ san saṃsārād vimukto bhaviṣyasi", "category": "Epic, Mahabharata", "book": "Bhagavad Gita", "position": "Chapter 4, Verse 32"}
{"quote": "madhusūdanaḥ : kiṃ tvayā svotprekṣā-mātreṇaivam ucyate na hi veda evātra pramāṇam ity āha evam iti  evaṃ yathoktā bahu-vidhā bahu-prakārā yajñāḥ sarva-vaidika-śreyaḥ-sādhana-rūpā vitatā vistṛtā brahmaṇo vedasya mukhe dvāre veda-dvāreṇaivaite 'vagatā ity arthaḥ  veda-vākyāni tu pratyekaṃ vistara-bhayān nodāhriyante  karmajān kāyika-vācika-mānasa-karmodbhavān viddhi jānīhi tān sarvān yajñān nātmajān  nirvyāpāro hy ātmā na tad-vyāpārā ete kintu nirvyāpāro 'ham udāsīna ity evaṃ jñātvā vimokṣyase 'smāt saṃsāra-bandhanād iti śeṣaḥ", "category": "Epic, Mahabharata", "book": "Bhagavad Gita", "position": "Chapter 4, Verse 32"}
{"quote": "viśvanāthaḥ : brahmaṇo vedasya mukhena vedena svamukhenaiva spaṣṭam uktā ity arthaḥ  karmajān vāṅ-manaḥ-kāya-karma-janitān", "category": "Epic, Mahabharata", "book": "Bhagavad Gita", "position": "Chapter 4, Verse 32"}
{"quote": "baladevaḥ : evam iti  brahmaṇo vedasya mukhe vitatāḥ  viviktātma-prāpty-upāyatayā sva-mukhenaiva tena sphuṭam uktāḥ  karmajān vāṅ-manaḥ-kāya-karma-janitān ity arthaḥ  evaṃ jñātvā tad-upāyatayā tenoktān tān avabudhyānuṣṭhāya tad-utpanna-vijñānenāvalokitātma-dvayaḥ saṃsārād vimokṣyase", "category": "Epic, Mahabharata", "book": "Bhagavad Gita", "position": "Chapter 4, Verse 32"}
{"quote": "śreyān dravya-mayād yajñāj jñāna-yajñaḥ parantapa  sarvaṃ karmākhilaṃ pārtha jñāne parisamāpyate", "category": "Epic, Mahabharata", "book": "Bhagavad Gita", "position": "Chapter 4, Verse 33"}
{"quote": "śrīdharaḥ : karma-yajñāj jñāna-yajñas tu śreṣṭha ity āha śreyān iti  dravya-mayād anātma-vyāpāra-janyād daivādi-yajñāj jñāna-yajñaḥ śreyān śreṣṭhaḥ  yadyapi jñāna-yajñasyāpi mano-vyāpārādhīnatvam asty eva tathāpy ātma-svarūpasya jñānasya manaḥ-pariṇāme 'bhivyakti-mātram  na taj-janyatvam iti dravya-mayād viśeṣaḥ  śreṣṭhatve hetuḥ -- sarvaṃ karmākhilaṃ phala-sahitaṃ jñāne parisamāpyate  antarbhavatīty arthaḥ  sarvaṃ tad abhisameti yat kiṃ ca prajāḥ sādhu kurvantīti śruteḥ", "category": "Epic, Mahabharata", "book": "Bhagavad Gita", "position": "Chapter 4, Verse 33"}
{"quote": "madhusūdanaḥ : sarveṣāṃ tulyavan nirdeśātma-karma-jñānayoḥ sāmya-prāptāv āha śreyān iti  śreyān praśasyataraḥ sākṣān mokṣa-phalatvāt  dravya-mayāt tad-upalakṣitāj jñāna-śūnyāt sarvasmād api yajñāt saṃsāra-phalāj jñāna-yajña eka eva  he parantapa ! kasmād evam ? yasmāt sarvaṃ karmeṣṭi-paśu-soma-cayana-rūpaṃ śrautam akhilaṃ niravaśeṣaṃ smārtam upāsanādi-rūpaṃ ca yat karma taj-jñāne brahmātmaikya-sākṣātkāre samāpyate pratibandha-kṣaya-dvāreṇa paryavasyati  tam etaṃ vedānuvacanena brāhmaṇā vividiṣanti yajñena dāne tapasānāśakena iti dharmena pāpam apanudati iti ca śruteḥ  sarvāpekṣā ca yajñādi-śruter aśvavat [vs. 3.4.26] iti nyāyāc cety arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 33"}
{"quote": "viśvanāthaḥ : teṣāṃ madhye brahmārpaṇaṃ brahma-havir iti lakṣaṇād api dravya-mayād yajñād brahmāgnāv ity anenokto jñāna-yajñaḥ śreyān  kutaḥ ? jñāne sati sarvaṃ karmākhilam avyarthaṃ sat parisamāpyate samāptībhavati  jñānānantaraṃ karma na tiṣṭhatīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 33"}
{"quote": "baladevaḥ : uktāḥ karma-yogā viviktātmānusandhi-garbhatvād araṇyād iva ubhaya-rūpās teṣu jñāna-rūpaṃ saṃstauti śreyān iti  dvirūpe karmaṇi karma-dravya-bhayād aṃśāj jñāna-mayo 'ṃśaḥ śreyān praśastaraḥ  dravya-mayād ity upalakṣaṇām indirya-saṃyamādīnāṃ teṣāṃ tad-upāyatvāt  etad vivṛṇoti - he pārtha ! jñāne sati sarvaṃ karmākhilaṃ sāṅgaṃ parisamāpyate nivṛttim eti phale jāte sādhana-nivṛtter darśanāt", "category": "Epic, Mahabharata", "book": "Bhagavad Gita", "position": "Chapter 4, Verse 33"}
{"quote": "tad viddhi praṇipātena paripraśnena sevayā  upadekṣyanti te jñānaṃ jñāninas tattva-darśinaḥ", "category": "Epic, Mahabharata", "book": "Bhagavad Gita", "position": "Chapter 4, Verse 34"}
{"quote": "śrīdharaḥ : evambhūtātma-jñāne sādhanam āha tad iti  tad taj jñānaṃ viddhi jānīhi prāpnuhīty arthaḥ  jñānināṃ praṇipātena daṇḍavan-namaskāreṇa  tataḥ paripraśnena  kuto 'yaṃ me saṃsāraḥ ? kathaṃ vā nivarteta ? iti paripraśnena  sevayā guru-śuśrūṣayā ca  jñāninaḥ śāstrajñāḥ  tattva-darśino 'parokṣānubhava-sampannāś ca  te tubhyaṃ jñānam upadeśena sampādayiṣyanti", "category": "Epic, Mahabharata", "book": "Bhagavad Gita", "position": "Chapter 4, Verse 34"}
{"quote": "madhusūdanaḥ : etādṛśa-jñāna-prāptau ko 'tipratyāsanna upāya ity ucyate tad viddhīti  tat-sarva-karma-phala-bhūtaṃ jñānaṃ viddhi labhasva ācāryānabhigamya teṣāṃ praṇipātena prakarṣeṇa nīcaiḥ patanaṃ praṇipāto dīrgha-namaskāras tena ko 'haṃ kathaṃ baddho 'smi kenopāyena mucyeyam ity ādi paripraśnena bahu-viṣayeṇa praśnena  sevayā sarva-bhāvena tad-anukūla-kāritayā  evaṃ bhakti-śraddhātiśaya-pūrvakeṇāvanati-viśeṣeṇābhimukhāḥ santa upadekṣyanty upadeśena sampādayiṣyanti te tubhyaṃ jñānaṃ paramātma-viṣayaṃ sākṣān mokṣa-phalaṃ jñāninaḥ pada-vākya-nyāyādimāna-nipuṇās tattva-darśinaḥ kṛta-sākṣātkārāḥ  sākṣātkāravadbhir upadiṣṭam eva jñānaṃ phala-paryavasāyi na tu tad-rahitaiḥ pada-vākya-nyāyādimāna-nipuṇair apīti bhagavato matam  tad vijñānārthaṃ sa gurum evābhigacchet samit-pāṇiḥ śrotriyaṃ brahma-niṣṭham iti śruti-saṃvādi  tatrāpi śrotriyam adhīta-vedaṃ brahma-niṣṭhaṃ kṛta-brahma-sākṣātkāram iti vyākhyānāt  bahu-vacanaṃ cedam ācārya-viṣayam ekasminn api gauravātiśayārthaṃ na tu bahutva-vivakṣayā  ekasmād eva tattva-sākṣātkāravata ācāryāt tattva-jñānodaye satyācāryāntara-gamanasya tad-artham ayogād iti draṣṭavyam", "category": "Epic, Mahabharata", "book": "Bhagavad Gita", "position": "Chapter 4, Verse 34"}
{"quote": "viśvanāthaḥ : taj-jñāna-prāptaye prakāram āha tad iti  praṇipātena jñānopadeṣṭari gurau daṇḍavan-namaskāreṇa  bhagavan ! kuto 'yaṃ me saṃsāraḥ ? kathaṃ nivartiṣyate ? iti paripraśnena ca  sevayā tat-paricaryayā ca  tad vijñānārthaṃ sa gurum evābhigacchet samit-pāṇiḥ śrotriyaṃ brahma-niṣṭham iti śruteḥ", "category": "Epic, Mahabharata", "book": "Bhagavad Gita", "position": "Chapter 4, Verse 34"}
{"quote": "nanv atra tad iti jīva-jñānaṃ vācyaṃ prakṛtatvād iti cen, na  na tv evāhaṃ jātu nāsaṃ [gītā 2.12], yukta āsīta mat-paraḥ [gītā 2.61], ajo 'pi sann avyayātmā [gītā 4.6] ity ādinā parātmano 'py aprākṛtatvāt  evam āha sūtrakāraḥ - anyārthaś ca parāmarśaḥ [vs. 1.3.20] iti  anyathā śruti-sūtrārtha-saṃvādino 'grimasya jñāna-mahimno virodhaḥ syād uktam eva suṣṭhu", "category": "Epic, Mahabharata", "book": "Bhagavad Gita", "position": "Chapter 4, Verse 34"}
{"quote": "yaj jñātvā na punar moham evaṃ yāsyasi pāṇḍava  yena bhūtāny aśeṣeṇa drakṣyasy ātmany atho mayi", "category": "Epic, Mahabharata", "book": "Bhagavad Gita", "position": "Chapter 4, Verse 35"}
{"quote": "śrīdharaḥ : jñāna-phalam āha yaj jñātveti sārdhais tribhiḥ  yaj jñānaṃ jñātvā prāpya punar bandhu-vadhādi-nimittaṃ moham na prāpsyasi  tatra hetuḥ - yena jñānena bhūtāni pitāputrādīni svāvidyā-vijṛmbhitāni svātmany evābhedena drakṣyasi  atho anantaram ātmānaṃ mayi paramātmany abhedena drakṣyasīty arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 35"}
{"quote": "kasmād evaṃ yasmād eva jñānena bhūtāni pitṛ-putrādīni aśeṣeṇa brahmādi-stamba-paryantāni svāvidyā-vijṛmbhitāni ātmani tvayi tvaṃ-padārthe 'tho api mayi bhagavati vāsudeve tat-padārthe paramārthato bheda-rahite 'dhiṣṭhāna-bhūte drakṣyasy abhedenaiva  adhiṣṭhānātirekeṇa kalpitasyābhāvāt  māṃ bhagavantaṃ vāsudevam ātmatvena sākṣātkṛtya sarvājñāna-nāśe tat-kāryāṇi bhūtāni na sthāsyantīti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 35"}
{"quote": "viśvanāthaḥ : jñānasya phalam āha yaj jñātveti sārdhais tribhiḥ  yaj jñānaṃ dehād atiikta evātmeti lakṣaṇaṃ jñātvaivaṃ moham antaḥ-karaṇa-dharmaṃ na prāpsyasi  yena ca moha-vigamena svābhāvika-nitya-siddhātma-jñāna-lābhād aśeṣāṇi bhūtāni manuṣya-tiryag-ādīny ātmani jīvātmany upādhitvena sthitāni pṛthag drakṣyasi  atho mayi parama-kāraṇe ca kāryatvena sthitāni drakṣyasi", "category": "Epic, Mahabharata", "book": "Bhagavad Gita", "position": "Chapter 4, Verse 35"}
{"quote": "baladevaḥ : ukta-jñāna-phalam āha yad iti  yaj-jīva-jñāna-pūrvakaṃ paramātma-sambandhi-jñānaṃ jñātvopalabhya punar evaṃ bandhu-vadhādi-hetukaṃ mohaṃ na yāsyasi  kathaṃ na yāsyāmītiy atrāha yeneti  yena jñānena bhūtāni deva-mānavādi-śarīrāṇi aśeṣeṇa sāmastyena sarvāṇīty arthaḥ  ātmani sva-svarūpe upādhitvena sthitāni tāni pṛthag drakṣyasi  atho mayi sarveśvare sarva-hetau kāryatvena sthitāni tāni drakṣyasīti  etad uktaṃ bhavati - deha-dvaya-viviktā jīvātmānas teṣāṃ hari-vimukhānāṃ hari-māyayaiva deheṣu daihikteṣu ca mamatvāni racitāni  hantṛ-hantavya-bhāvāvabhāsaś ca tayaiva  śuddha-svarūpāṇāṃ na tat-tat-sambaddhaḥ  paramātmā khalu sarveśvaraḥ svāśritānāṃ jīvānāṃ tat-tat-karmānuguṇatayā tat-tad-dehendriyāṇi tat-tad-deha-yātrāṃ lokāntareṣu tat-tat-sukha-bhogāṃś ca sampādayaty upāsitas tu muktim ity eva jñānino na mohāvakāśa iti", "category": "Epic, Mahabharata", "book": "Bhagavad Gita", "position": "Chapter 4, Verse 35"}
{"quote": "api ced asi pāpebhyaḥ sarvebhyaḥ pāpa-kṛttamaḥ  sarvaṃ jñāna-plavenaiva vṛjinaṃ santariṣyasi", "category": "Epic, Mahabharata", "book": "Bhagavad Gita", "position": "Chapter 4, Verse 36"}
{"quote": "śrīdharaḥ : kiṃ ca api ced iti  sarvebhyaḥ pāpa-kāribhyo yadyapy atiśayena pāpa-kārī tvam asi, tathāpi sarvaṃ pāpa-samudraṃ jñāna-plavenaiva jñāna-potenaiva samyag-anāyāsena tariṣyasi", "category": "Epic, Mahabharata", "book": "Bhagavad Gita", "position": "Chapter 4, Verse 36"}
{"quote": "madhusūdanaḥ : kiṃ ca śṛṇu jñānasya māhātmyam api ced iti  api ced ity asambhāvitābhyupagama-pradarśanārthau nipātau  yadyapy ayam artho na sambhavaty eva, tathāpi jñāna-phala-kathanāyābhyupetyocyate  yadyapi tvaṃ pāpa-kāribhyaḥ sarvebhyo 'py atiśayena pāpa-kārī pāpa-kṛttamaḥ syās tathāpi sarvaṃ vṛjinaṃ pāpam atidustaratvenārṇava-sadṛśaṃ jñāna-plavenaiva nānyena jñānam eva plavaṃ potaṃ kṛtvā santariṣyasi samyag anāyāsena punar āvṛtti-varjitatvena ca tariṣyasi atikramiṣyasi  vṛjina-śabdenātra dharmādharma-rūpaṃ karma saṃsāra-phalam abhipretaṃ mumukṣoḥ pāpavat puṇyasyāpy aniṣṭatvāt", "category": "Epic, Mahabharata", "book": "Bhagavad Gita", "position": "Chapter 4, Verse 36"}
{"quote": "viśvanāthaḥ : jñānasya māhātmyam āha api ced iti  pāpibhyaḥ pāpa-kṛdbhyo 'pi sakāśād yadyapy atiśayena pāpakārī tvam asi, tathāpi atraitāvat pāpa-sattve katham antaḥ-karaṇa-śuddhiḥ ? tad-abhāve ca kathaṃ jñānotpattiḥ ? nāpy utpanna-jñānasyaitad durācāratvaṃ sambhaved ato 'tra vyākhyā śrī-madhusūdana-sarasvatī-pādānām - api ced ity asambhāvitābhyupagama-pradarśanārthau nipātau  yadyapy ayam artho na sambhavaty eva, tathāpi jñāna-phala-kathanāyābhyupetyocyate ity eṣā", "category": "Epic, Mahabharata", "book": "Bhagavad Gita", "position": "Chapter 4, Verse 36"}
{"quote": "baladevaḥ : jñāna-prabhāvam āha api ced iti  yadyapi sarvebhyaḥ pāpa-kartṛbhyas tvam atiśayena pāpa-kṛd asi, tathāpi sarvaṃ vṛjinaṃ nikhilaṃ pāpaṃ dustaratvenārṇava-tulyam ukta-lakṣaṇa-jñāna-plavena santariṣyasi", "category": "Epic, Mahabharata", "book": "Bhagavad Gita", "position": "Chapter 4, Verse 36"}
{"quote": "yathaidhāṃsi samiddho 'gnir bhasmasāt kurute 'rjuna  jñānāgniḥ sarva-karmāṇi bhasmasāt kurute tathā", "category": "Epic, Mahabharata", "book": "Bhagavad Gita", "position": "Chapter 4, Verse 37"}
{"quote": "śrīdharaḥ : samudravat sthitasyaiva pāpasyātilaṅghana-mātraṃ, na tu pāpasya nāśaḥ  iti bhrāntiṃ dṛṣṭāntena vārayann āha yathaidhāṃsīti  edhāṃsi kāṣṭhāni pradīpto 'gnir yathā bhasmībhāvaṃ nayati tathātma-jñānam āpanno mumukṣuḥ kālena mahatātmani vindati labhata ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 37"}
{"quote": "tad-adhigama uttara-pūrvārdhayor aśleṣa-vināśau tad-vyapadeśāt  itarasyāpy evam asaṃśleṣaḥ pāte tu [vs. 4.1.13-14] iti ca sūtre  anārabdhe puṇya-pāpe naśyata evety atra sūtram anārabdha-kārya eva tu pūrve tad-avadheḥ [vs. 4.1.15] iti  jñānotpādaka-dehārambhakāṇāṃ tu tad-dehānta eva vināśaḥ  tasya tāvad eva ciraṃ yāvan na vimokṣye [chāndu 6.14.2] iti śruteḥ  bhogena tv itare kṣapayitvā sampadyate [vs. 4.1.19] iti sūtrāc ca  ādhikārikāṇāṃ tu yāny eva jñānotpādaka-dehārambhakāṇi tāny eva dehāntarārambhakāṇy api  yathā vasiṣṭāpāntara-tamaḥ-prabhṛtīnām  tathā ca sūtraṃ yāvad-adhikāram avasthitir ādhikārikāṇām [vs. 3.3.32] iti  adhikāro 'neka-dehārambhakaṃ balavat-prārabdha-phalaṃ karma  tac copāsakānām eva nānyeṣāṃ  anārabdha-phalāni naśyanti ārabdha-phalāni tu yāvad-bhoga-samāpti tiṣṭhanti  bhogaś caikena dehenānekena veti na viśeṣaḥ  vistaras tv ākara draṣṭavyaḥ", "category": "Epic, Mahabharata", "book": "Bhagavad Gita", "position": "Chapter 4, Verse 37"}
{"quote": "viśvanāthaḥ : śuddhāntaḥkaraṇasyotpannaṃ tu prārabdha-bhinnaṃ karma-mātraṃ vināśayatīti sa-dṛṣṭāntam āha yatheti  samiddhaḥ prajvalitaḥ", "category": "Epic, Mahabharata", "book": "Bhagavad Gita", "position": "Chapter 4, Verse 37"}
{"quote": "baladevaḥ : brahma-vidyayā pāpa-karmāṇi naśyantīty uktam  idānīṃ puṇya-karmāṇy api naśyantīty āha yatheti  edhāṃsi kāṣṭhāni samiddhaḥ prajvalito 'gnir yathā bhasmasāt kurute, tathā jñānāgniḥ sva-parātmānubhava-vahniḥ sarvāṇi karmāṇi puṇyāni pāpāni ca prārabdhetarāṇi bhasmasāt kurute  tatra sañcitāni prārabdhetarāṇīpīkatulavan nirdahati kriyamāṇāni padma-patrāmbu-binduvad viśeṣayati prārabdhāni tu tat-prabhāvenātijīrṇāny api sat-patha-pracārārthayā harer icchayaivātmānubhaviny avasthāpayatīti  śrutiś ca -ubhe uhaivaiṣa ete taraty amṛtaḥ sādhvasādhunī iti  eṣa brahmānubhavī ubhe saṃcitya kriyamāṇe ete sādhvasādhunī puṇya-pāpe karmaṇī tarati krāmatīty arthaḥ  evam āha sūtrakāraḥ tad-adhigama uttara-pūrvārdhayor aśleṣa-vināśau tad-vyapadeśāt [vs. 4.1.13] ity ādibhiḥ", "category": "Epic, Mahabharata", "book": "Bhagavad Gita", "position": "Chapter 4, Verse 37"}
{"quote": "na hi jñānena sadṛśaṃ pavitram iha vidyate  tat svayaṃ yoga-saṃsiddhaḥ kālenātmani vindati", "category": "Epic, Mahabharata", "book": "Bhagavad Gita", "position": "Chapter 4, Verse 38"}
{"quote": "śrīdharaḥ : tatra hetum āha na hīti  pavitraṃ śuddhi-karam  iha tapo-yogādiṣu madhye jñāna-tulyaṃ nāsty eva  tarhi sarve 'pi kim ity ātma-jñānam eva nābhyasanta iti ? ata āha tat svayam iti sārdhena  tad ātmani viṣaye jñānaṃ kālena mahatā karma-yogena saṃsiddho yogyatāṃ prāptaḥ san svayam evānāyāsena labhate  na tu karma-yogaṃ vinety arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 38"}
{"quote": "madhusūdanaḥ : yasmād evaṃ tasmāt na hīti  na hi jñānena sadṛśaṃ pavitram pāvanaṃ śuddhi-karam anyad iha vede loka-vyavahāre vā vidyate, jñāna-bhinnasya ajñānānivartakatvena samūla-pāpa-nivartakatvābhāvāt kāraṇa-sad-bhāvena punaḥ pāpodayāc ca  jñānena tv ajñāna-nivṛttyā samūla-pāpa-nivṛttir iti tat-samam anyac ca vidyate  tad ātma-viṣayaṃ jñānaṃ sarveṣāṃ kim iti jhaṭiti notpadyate ? tatrāha taj jñānaṃ kālena mahatā yoga-saṃsiddho yogena pūrvokta-karma-yogena saṃsiddhaḥ saṃskṛto yogyatām āpannaḥ svayam ātmany antaḥ-karaṇe vindati labhate na tu yogayatām āpanno 'nya-dattaṃ sva-niṣṭhatayā na vā para-niṣṭhaṃ svīyatayā vindatīty arthaḥ  viśvanāthaḥ : iha tapo-yogādi-yukteṣu madhye jñānena sadṛśaṃ pavitraṃ kim api nāsti  taj jñānaṃ na sarva-sulabham  kintu yogena niṣkāma-karma-yogena samyak siddha eva, na tv aparipakvaḥ  so 'pi kālenaiva, na tu sadyaḥ  ātmani svasmin svayaṃ prāptaṃ vindati  na tu sannyāsa-grahaṇa-mātreṇaiveti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 38"}
{"quote": "baladevaḥ : na hīti  hi yato jñānena sadṛśaṃ pavitraṃ śuddhi-karaṃ tapas tīrthāṭanādikaṃ nāsti  atas tat sarva-pāpa-nāśakaṃ taj jñānaṃ na sarva-sulabhaṃ, kintu yogena niṣkāma-karmaṇā saṃsiddhaḥ paripakva eva kālenaiva, na tu sadyaḥ  ātmani svasmin svayaṃ labdhaṃ vindati  na tu pārivrājya-grahaṇa-mātreṇeti", "category": "Epic, Mahabharata", "book": "Bhagavad Gita", "position": "Chapter 4, Verse 38"}
{"quote": "śraddhāvāṃl labhate jñānaṃ tatparaḥ saṃyatendriyaḥ  jñānaṃ labdhvā parāṃ śāntim acireṇādhigacchati", "category": "Epic, Mahabharata", "book": "Bhagavad Gita", "position": "Chapter 4, Verse 39"}
{"quote": "śrīdharaḥ : kiṃ ca śraddhāvān iti  śraddhāvān gurūpadiṣṭe 'rthe āstikya-buddhimān  tat-paras tad-eka-niṣṭhaḥ  saṃyatendriyaś ca  taj jñānaṃ labhate  nānyaḥ  ataḥ śraddhādi-sampattyā jñāna-lābhāt prāk karma-yoga eva śuddhy-artham anuṣṭheyaḥ  jñāna-lābhānantaraṃ tu na tasya kiṃcit kartavyam ity āha jñānaṃ labdhvā tu mokṣam acireṇa prāpnoti", "category": "Epic, Mahabharata", "book": "Bhagavad Gita", "position": "Chapter 4, Verse 39"}
{"quote": "īdṛśenopāyena jñānaṃ labdhvā parāṃ caramāṃ śāntim avidyā-tat-kārya-nivṛtti-rūpāṃ muktim acireṇa tad-avyavadhānenaivādhigacchati labhate  yathā hi dīpaḥ svotpatti-mātreṇaivāndhakāra-nivṛttiṃ karoti na tu kaṃcit sahakāriṇam apekṣate tathā jñānam api svotpatti-mātreṇaivājñāna-nivṛttiṃ karoti na tu kiṃcit prasaṅkhyānādikam apekṣata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 39"}
{"quote": "viśvanāthaḥ : tarhi kīdṛśaḥ san kadā prāpnotīty ata āha śraddhāvān iti  śraddhā niṣkāma-karmaṇaivāntaḥkaraṇa-śuddhyaiva jñānaṃ syād iti śāstrārthaṃ āstikya-buddhis tadvān eva  tat-paras tad-anuṣṭhāna-niṣṭhas tādṛśo 'pi yadā saṃyatendriyaḥ syāt tadā parāṃ śāntim saṃsāra-nāśam", "category": "Epic, Mahabharata", "book": "Bhagavad Gita", "position": "Chapter 4, Verse 39"}
{"quote": "baladevaḥ : kīdṛśaḥ san kadā vindatīty āha śraddhāvān iti  niṣkāmena karmaṇā hṛd-viśuddhau jñānaṃ syād iti  dṛḍha-viśvāsaḥ śraddhā tadvān  tat-paras tad-anuṣṭhāna-niṣṭhas tādṛg api yadā saṃyatendriyas tadā parāṃ śāntim muktim", "category": "Epic, Mahabharata", "book": "Bhagavad Gita", "position": "Chapter 4, Verse 39"}
{"quote": "ajñaś cāśraddadhānaś ca saṃśayātmā vinaśyati  nāyaṃ loko 'sti na paro na sukhaṃ saṃśayātmanaḥ", "category": "Epic, Mahabharata", "book": "Bhagavad Gita", "position": "Chapter 4, Verse 40"}
{"quote": "śrīdharaḥ : jñānādhikāriṇam uktvā tad-viparītam anadhikāriṇam āha ajñaś ceti  ajño gurūpadiṣṭārthānabhijñaḥ  kathaṃcij jñāne jāte 'pi tatrāśraddadhānaś ca  jātāyām api śraddhāyāṃ mamedaṃ siddhen na veti aṃśayākrānta-cittaś ca vinaśyate  svārthād bhraśyati  eteṣu triṣv api saṃśayātmā sarvathā naśyati  yatas tasyāyaṃ loko nāsti dhanārjana-vivāhādy-asiddheḥ  na ca para-loko dharmasyāniṣpatteḥ  na ca sukhaṃ saṃśayenaaiva bhogasyāpy asambhavāt", "category": "Epic, Mahabharata", "book": "Bhagavad Gita", "position": "Chapter 4, Verse 40"}
{"quote": "madhusūdanaḥ : atra ca saṃśayo na kartavyaḥ, kasmāt ? ajña iti  ajño 'nadhīta-śāstratvenātma-jñāna-śūnyaḥ  guru-vedānta-vākyārtha idam evaṃ na bhavaty eveti viparyaya-rūpā nāstikya-buddhir aśraddhā tadvān aśraddadhānaḥ  idam evaṃ bhavati na veti sarvatra saṃśayākrānta-cittaḥ saṃśayātmā vinaśyati svārthād bhraṣṭo bhavati  ajñaś cāśraddadhānaś ca vinaśyatīti saṃśayātmāpekṣayā nyūnatva-kathanārthaṃ cakārābhyāṃ tayoḥ prayogaḥ  kutaḥ ? saṃśayātmā hi sarvataḥ pāpīyān yato nāyaṃ manuṣya-loko 'sti vittārjanādy-abhāvāt, na paro lokaḥ svarga-mokṣādi-dharma-jñānādy-abhāvāt  na sukhaṃ bhojanādi-kṛtaṃ saṃśayātmanaḥ sarvatra sandehākrānta-cittasya  ajñaś cāśraddadhānaś ca paro loko nāsti manuṣya-loko bhojanādi-sukhaṃ ca vartate  saṃśayātmā tu tritaya-hīnatvena sarvataḥ pāpīyān ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 40"}
{"quote": "viśvanāthaḥ : jñānādhikāriṇam uktvā tad-viparītādhikāriṇam āha ajñaś ceti  ajñaḥ paśv-ādivan mūḍhaḥ  aśraddadhānaḥ śāstra-jñānavattve 'pi nānā-vādināṃ paraspara-vipratipattiṃ dṛṣṭvā na kvāpi viśvastaḥ  śraddhāvattve 'pi saṃśayātmā mamaitat sidhyen na veti sandehākrānt-matiḥ  teṣv api madhye saṃśayātmānaṃ viśeṣato nindati nāyam iti", "category": "Epic, Mahabharata", "book": "Bhagavad Gita", "position": "Chapter 4, Verse 40"}
{"quote": "baladevaḥ : jñānādhikāriṇaṃ tat-phalaṃ cābhidhāya tad-viparītaṃ tat-phalaṃ cāha ajñaś ceti  ajñaḥ paśv-ādivac chāstra-jñāna-hīnaḥ  aśraddadhānaḥ śāstra-jñāne saty api vivādi-pratipattibhir na kvāpi viśvastaḥ, śraddadhānatve 'pi saṃśayātmā mamaitat siddhyen na veti sandihāna-manā vinaśyati svārthād vicyavate  teṣv api madhye saṃśayātmānaṃ vinindati nāyam iti  ayaṃ prākṛto lokaḥ paro 'prākṛtaḥ saṃśayātmanaḥ kiṃcid api sukhaṃ nāsti  śāstrīya-karma-janyaṃ hi sukhaṃ, tac ca karma viviktātma-jñāna-pūrvakam  tatra sandihānasya kutas tad ity arthaḥ", "category": "Epic, Mahabharata", "book": "Bhagavad Gita", "position": "Chapter 4, Verse 40"}
{"quote": "yoga-saṃnyasta-karmāṇaṃ jñāna-saṃchinna-saṃśayam  ātmavantaṃ na karmāṇi nibadhnanti dhanañjaya", "category": "Epic, Mahabharata", "book": "Bhagavad Gita", "position": "Chapter 4, Verse 41"}
{"quote": "śrīdharaḥ : adhyāya-dvayoktāṃ pūrvāpara-bhūmikā-bhedena karma-jñāna-mayīṃ dvividhāṃ brahma-niṣṭhām upasaṃharati yogeti dvābhyām  yogena parameśvarārādhana-rūpeṇa tasmin saṃnyastāni karmāṇi yena taṃ karmāṇi sva-phalair na nibadhnanti  tataś ca jñānena ātma-bodhena kartrā saṃchinnaḥ saṃsāro dehādy-atimāna-lakṣaṇo yasya tam ātmavantam apramādinaṃ karmāṇi loka-saṅgrahārthāni svātāvikāni vā na nibadhnanti", "category": "Epic, Mahabharata", "book": "Bhagavad Gita", "position": "Chapter 4, Verse 41"}
{"quote": "madhusūdanaḥ : etādṛśaysya sarvānartha-mūlasya saṃśayasya nirākaraṇāyātma-niścayam upāyaṃ vadann adhyāya-dvayoktāṃ pūrvāpara-bhūmikā-bhedena karma-jñāna-mayīṃ dvividhāṃ brahma-niṣṭhām upasaṃharati yogeti dvābhyām  yogena bhagavad-ārādhana-lakṣaṇa-samatva-buddhi-rūpeṇa saṃnyastāni bhagavati samarpitāni karmāṇi yena  yad vā paramārtha-darśana-lakṣaṇena yogena saṃnyastāni tyaktāni karmāṇi yena taṃ yoga-saṃnyasta-karmāṇam  saṃśaye sati kathaṃ yoga-saṃnyasta-karmatvam ata āha jñāna-saṃchinna-saṃśayaṃ jñānenātma-niścaya-lakṣaṇena cchinnaḥ saṃśayo yena tam  viṣaya-para-vaśatva-svarūpa-prasāde sati kuto jñānotpattir ity ata āha ātmavantam apramādinaṃ sarvadā sāvadhānam  etādṛśam apramāditvena jñānavantaṃ jñāna-saṃchinna-saṃśayatvena yoga-saṃnyasta-karmāṇaṃ karmāṇi loka-saṅgrahārthāni vṛthā-ceṣṭā-rūpāṇi vā na nibadhnanti aniṣṭam iṣṭaṃ miśraṃ vā śarīraṃ nārabhante he dhanaṃjaya", "category": "Epic, Mahabharata", "book": "Bhagavad Gita", "position": "Chapter 4, Verse 41"}
{"quote": "viśvanāthaḥ : naiṣkarmyaṃ tv etādṛśasya syād ity āha yogān niṣkāma-karma-yogānantaram eva saṃnyasta-karmāṇaṃ saṃnyāsena tyakta-karmāṇam  tataś ca jñānābhyāsānantaraṃ chinna-saṃśayam  ātmavantaṃ prāpta-pratyag-ātmānaṃ karmāṇi na nibadhnanti", "category": "Epic, Mahabharata", "book": "Bhagavad Gita", "position": "Chapter 4, Verse 41"}
{"quote": "baladevaḥ : īdṛśasya naiṣkarmya-lakṣaṇā siddhiḥ syād ity āha yogeti  yogena yoga-sthaḥ kuru karmāṇi ity atroktena saṃnyastāni jñānākāratāpannāni karmāṇi yasya tam  mad-upadiṣṭena jñānena chinna-saṃśayo yasya tam  ātmavantam avalokitātmānaṃ karmāṇi na nibadhnanti  teṣāṃ jñānena vigamāt", "category": "Epic, Mahabharata", "book": "Bhagavad Gita", "position": "Chapter 4, Verse 42"}
{"quote": "tasmād ajñāna-saṃbhūtaṃ hṛt-sthaṃ jñānāsinātmanaḥ  chittvainaṃ saṃśayaṃ yogam ātiṣṭhottiṣṭha bhārata", "category": "Epic, Mahabharata", "book": "Bhagavad Gita", "position": "Chapter 4, Verse 42"}
{"quote": "śrīdharaḥ : tasmād iti  yasmād evaṃ tasmād ātmano 'jñānena saṃbhūtaṃ hṛdi-sthitam enaṃ saṃśayaṃ śokādi-nimittaṃ dehātma-viveka-khaḍgena chittvā paramātma-jñānopāya-bhūtaṃ karma-yogam ātiṣṭhāśraya  tatra ca prathamaṃ prastutāya yuddhāyottiṣṭha  he bhārateti kṣatriyatvena yuddhasya dharmatvaṃ darśitam", "category": "Epic, Mahabharata", "book": "Bhagavad Gita", "position": "Chapter 4, Verse 42"}
{"quote": "iti śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ jñāna-yogo nāma caturtho 'dhyāyaḥ  madhusūdanaḥ : tasmād ajñāna-saṃbhūtaṃ hṛt-sthaṃ jñānāsinātmanaḥ chittvainaṃ saṃśayaṃ yogam ātiṣṭhottiṣṭha bhārata  iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām jñāna-yogo nāma caturtho 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "viśvanāthaḥ : upasaṃharati tasmād iti  hṛt-sthaṃ hṛd-gataṃ saṃśayaṃ chittvā yogaṃ niṣkāma-karma-yogam ātiṣṭhāśraya  uttiṣṭha yuddhaṃ kartum iti bhāvaḥ", "category": "Epic, Mahabharata", "book": "Bhagavad Gita", "position": "Chapter 4, Verse 42"}
{"quote": "iti sārārtha-darśinyāṃ harṣiṇyāṃ bhakta-cetasām  gītāsv ayaṃ caturtho hi saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "baladevaḥ : tasmād iti  hṛt-sthaṃ hṛd-gatam ātma-viṣayakaṃ saṃśayaṃ mad-upadiṣṭena jñānāsinā chittvā yogaṃ niṣkāmaṃ karma mayopadiṣṭam ātiṣṭha  tad-artham uttiṣṭheti", "category": "Epic, Mahabharata", "book": "Bhagavad Gita", "position": "Chapter 4, Verse 42"}
{"quote": "dvy-aṃśakaṃ dhānyavat karma tuṣāṃśād iva taṇḍulaḥ  śreṣṭhaṃ dravyāṃśato jñānam iti turyasya nirṇayaḥ", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "iti śrīmad-bhagavad-gītopaniṣad-bhāṣye caturtho 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 4, Verse 4"}
{"quote": "arjuna uvāca saṃnyāsaṃ karmaṇāṃ kṛṣṇa punar yogaṃ ca śaṃsasi  yac chreya etayor ekaṃ tan me brūhi suniścitam", "category": "Epic, Mahabharata", "book": "Bhagavad Gita", "position": "Chapter 5, Verse 1"}
{"quote": "ajñāna-sambhūtaṃ saṃśayaṃ jñānāsinā chittvā karma-yogam ātiṣṭha ity uktam  tatra pūrvāpara-virodhaṃ manvāno 'rjuna uvāca saṃnyāsam iti  yas tv ātma-ratir eva syād ity ādinā sarvaṃ karmākhilaṃ pārtha ity ādinā ca karma-saṃnyāsaṃ kathayasi  jñānāsinā saṃśayaṃ chittvā yogam ātiṣṭha iti punar yogaṃ ca kathayasi  na ca karma-saṃnyāsaḥ karma-yogaś ca ekasyaiva ekadaiva sambhavataḥ viruddha-svarūpatvāt  tasmād etayor madhya ekasminn anuṣṭhātavye sati mama yac chreyaḥ suniścitam tad ekaṃ brūhi", "category": "Epic, Mahabharata", "book": "Bhagavad Gita", "position": "Chapter 5, Verse 1"}
{"quote": "chittvainaṃ saṃśayaṃ yogam ātiṣṭhottiṣṭha bhārata iti gītā-vākya-dvayena vā  tatraikam ajñaṃ prati karma-tat-tyāgayor vidhānād yugapad ubhayānuṣṭhānasambhavād etayoḥ karma-tat-tyāgayor madhye yad ekaṃ śreyaḥ praśasyataraṃ manyase karma vā tat-tyāgaṃ vā tan me brūhi suniścitaṃ tava matam anuṣṭhānāya", "category": "Epic, Mahabharata", "book": "Bhagavad Gita", "position": "Chapter 5, Verse 1"}
{"quote": "ity anena punas tasyaiva karma-yogaṃ ca brūṣe  na ca karma-saṃnyāsaḥ karma-yogaś ca ekasyaiva ekadaiva sambhavataḥ, sthiti-gativat viruddha-svarūpatvāt  tasmāj jñānī karma-saṃnyāsaṃ kuryāt, karma-yogaṃ vā kuryād iti tvad-abhiprāyam anavagato haṃ pṛcchāmi etayor madhye yad ekaṃ śreyas tvayā suniścitam tan me brūhi", "category": "Epic, Mahabharata", "book": "Bhagavad Gita", "position": "Chapter 5, Verse 1"}
{"quote": "dvitīye mumukṣuṃ praty ātma-vijñānaṃ mocakam abhidhāya tad-upāyayā niṣkāmaṃ karma kartavyam abhyadhāt  labdha-vijñānasya na kiṃcit karmāstīti yas tv ātma-ratir eva syāt iti tṛtīye, sarvaṃ karmākhilaṃ pārtha iti caturthe cāvādīt  ante tu tasmād ajñāna-saṃbhūtaṃ [gītā 4.42] ity ādinā tasyaiva punaḥ karma-yogaṃ prāvocat  tatrārjunaḥ pṛcchati saṃnyāsam iti  he kṛṣṇa ! karmaṇāṃ sannyāsaṃ sarvendriya-vyāpāra-virati-rūpaṃ jñāna-yogam ity arthaḥ  punar yogaṃ karmānuṣṭhānaṃ ca sarvendriya-vyāpāra-rūpaṃ śaṃsasi  na caikasya yugapat tau sambhavetāṃ, sthiti-gativat tamas-tejovac ca viruddha-svarūpatvāt  tasmāl labdha-jñānaḥ karma sannyased anutiṣṭhed veti bhavad-abhimataṃ vettum aśakto 'haṃ pṛcchāmi  etayoḥ karma-sannyāsa-karmānuṣṭhānayor yad ekaṃ śreyas tvayā suniścitaṃ tattvaṃ me brūhīti", "category": "Epic, Mahabharata", "book": "Bhagavad Gita", "position": "Chapter 5, Verse 1"}
{"quote": "śrī-bhagavān uvāca saṃnyāsaḥ karma-yogaś ca niḥśreyasa-karāv ubhau  tayos tu karma-saṃnyāsāt karma-yogo viśiṣyate", "category": "Epic, Mahabharata", "book": "Bhagavad Gita", "position": "Chapter 5, Verse 2"}
{"quote": "śrīdharaḥ : atrottaraṃ śrī-bhagavān uvāca saṃnyāsa iti  ayaṃ bhāvaḥ - na hi vedānta-vedyātma-tattvajñaṃ prati karma-yogam ahaṃ bravīmi  yataḥ pūrvoktena saṃnyāsena virodhaḥ syāt  api tu dehātmābhimāninaṃ tvāṃ bandhu-vadhādi-nimitta-śoka-mohādi-kṛtam enaṃ saṃśayaṃ dehātma-viveka-jñānāsinā chittvā paramātma-jñānopāya-bhūtaṃ karma-yogam ātiṣṭheti bravīmi  karma-yogena śuddha-cittasyātma-tattva-jñāne jāte sati tat-paripākārthaṃ jñāna-niṣṭhāṅgatvena saṃnyāsaḥ pūrvam uktaḥ  evaṃ saty aṅga-pradhānayor vikalpa-yogāt saṃnyāsaḥ karma-yogaś cety etāv ubhāv api bhūmikā-bhedena samuccitāv eva niḥśreyasaṃ sādhayataḥ  tathāpi tu tayor madhye tu karma-saṃnyāsāt sakāśāt karma-yogo viśiṣṭo bhavatīti", "category": "Epic, Mahabharata", "book": "Bhagavad Gita", "position": "Chapter 5, Verse 2"}
{"quote": "madhusūdanaḥ : evam arjunasya praśne tad-uttaram śrī-bhagavān uvāca saṃnyāsa iti  niḥśreyasa-karau jñānotpatti-hetutvena mokṣopayoginau  tayos tu karma-saṃnyāsād anadhikāri-kṛtāt karma-yogo viśiṣyate śreyān adhikāra-sampādakatvena", "category": "Epic, Mahabharata", "book": "Bhagavad Gita", "position": "Chapter 5, Verse 2"}
{"quote": "viśvanāthaḥ : karma-yogo viśiṣyata iti jñāninaḥ karma-karaṇe na ko 'pi doṣaḥ  pratyuta niṣkāma-karmaṇā citta-śuddhi-dārḍhyāj jñāna-dārḍhyam eva syāt  saṃnyāsinas tu kadācit citta-vaiguṇye sati tad-upaśamanārthaṃ kiṃ karma niṣiddham ? jñānābhyāsa-pratibandhakaṃ tu citta-vaiguṇyam eva  viṣaya-grahaṇe tu vāntāśitvam eva syād iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 2"}
{"quote": "baladevaḥ : evaṃ pṛṣṭo śrī-bhagavān uvāca saṃnyāsa iti  niḥśreyasa-karau mukti-hetū  karma-saṃnyāsāj jñāna-yogād viśiṣyate śreṣṭho bhavati  ayaṃ bhāvaḥ - na khalu labdha-jñānasyāpi karma-yogo doṣāvahaḥ  kintu jñāna-garbhatvāj jñāna-dārḍhya-kṛd eva  jñāna-niṣṭhatayā karma-sannyāsinas tu citta-doṣe sati tad-doṣa-vināśāya karmānuṣṭheyaṃ pratiṣedhaka-śāstrāt  karma-tyāga-vākyāni tv ātmani ratau satyāṃ karmāṇi taṃ svayaṃ tjayantīty āhuḥ  tasmāt sukaratvād apramādatvāj jñāna-garbhatvāc ca karma-yogaḥ śreyān iti", "category": "Epic, Mahabharata", "book": "Bhagavad Gita", "position": "Chapter 5, Verse 2"}
{"quote": "jñeyaḥ sa nitya-saṃnyāsī yo na dveṣṭi na kāṅkṣati  nirdvandvo hi mahā-bāho sukhaṃ bandhāt pramucyate", "category": "Epic, Mahabharata", "book": "Bhagavad Gita", "position": "Chapter 5, Verse 3"}
{"quote": "śrīdharaḥ : kuta ity apekṣāyāṃ saṃnyāsitvena karma-yoginaṃ stuvaṃs tasya śreṣṭhatvaṃ darśayati jñeya iti  rāga-dveṣādi-rāhityena parameśvarārthaṃ karmāṇi yo 'nutiṣṭhati sa nityaṃ karmānuṣṭhāna-kāle 'pi saṃnyāsīty evaṃ jñeyaḥ  tatra hetuḥ nirdvandvo rāga-dveṣādi-dvandva-śūnyo hi śuddha-citto jñāna-dvārā sukham anāyāsenaiva bandhāt saṃsārāt pramucyate", "category": "Epic, Mahabharata", "book": "Bhagavad Gita", "position": "Chapter 5, Verse 3"}
{"quote": "madhusūdanaḥ : tam eva karma-yogaṃ stauti jñeya iti tribhiḥ  sa karmaṇi pravṛtto 'pi nityaṃ saṃnyāsīti jñeyaḥ  ko 'sau ? yo na dveṣṭi bhagavad-arpaṇa-buddhyā kriyamāṇaṃ karma niṣphalatva-śaṅkayā  na kāṅkṣati svargādikam  nirdvandvo rāga-dveṣa-rahito hi yasmāt sukham anāyāsena he mahābāho bandhād antaḥkaraṇāśuddhi-rūpāj jñāna-pratibandhāt pramucyate nityānitya-vastu-vivekādi-prakarṣeṇa mukto bhavati", "category": "Epic, Mahabharata", "book": "Bhagavad Gita", "position": "Chapter 5, Verse 3"}
{"quote": "viśvanāthaḥ : na ca sannyāsa-prāpyo mokṣo 'kṛta-saṃnyāsenaiva tena na prāpya iti vācyam ity āha jñeya iti  sa tu śuddha-cittaḥ karmī nitya-saṃnyāsī eva jñeyaḥ  he mahābāho iti mukti-nagarīṃ jetuṃ sa eva mahāvīra iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 3"}
{"quote": "baladevaḥ : kuto viśiṣyate tatrāha jñeya iti  sa viśuddha-cittaḥ karma-yogī nitya-saṃnyāsī  sa sarvadā jñāna-yoga-niṣṭho jñeyaḥ  yaḥ karmāntargatātmānubhavānanda-paritṛptas tato 'nyat kiṃcit na kāṅkṣati na ca dveṣṭi  nirdvandvo dvandva-sahiṣṇuḥ sukham anāyāsena sukara-karma-niṣṭhayety arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 3"}
{"quote": "sāṃkhya-yogau pṛthag bālāḥ pravadanti na paṇḍitāḥ  ekam apy āsthitaḥ samyag ubhayor vindate phalam", "category": "Epic, Mahabharata", "book": "Bhagavad Gita", "position": "Chapter 5, Verse 4"}
{"quote": "śrīdharaḥ : yasmād evam aṅga-pradhānatvenobhayor avasthā-bhedena krama-samuccayaḥ  ato vikalpam aṅgīkṛtyobhayoḥ kaḥ śreṣṭha iti praśno 'jñāninām evocitaḥ  na vivekinām ity āha sāṅkhya-yogāv iti  sāṅkhya-śabdena jñāna-niṣṭhā-vācinā tad-aṅgaṃ saṃnyāsaṃ lakṣayati  saṃnyāsa-karma-yogau eka-phalau santau pṛthak svatantrāv iti bālā ajñā eva pravadanti na tu paṇḍitāḥ  tatra hetuḥ - anayor ekam apy samyag āsthita āśritavān ubhayor api phalam āpnoti  tathā hi karma-yogaṃ samyag anutiṣṭhan śuddha-cittaḥ san jñāna-dvārā yad ubhayoḥ phalaṃ kaivalyaṃ tad vindati  saṃnyāsaṃ samyag āsthito 'pi pūrvam anuṣṭhitasya karma-yogasyāpi paramparayā jñāna-dvārā yad ubhayoḥ phalaṃ kaivalyaṃ tad vindatīti na pṛthak phalatvam anayor ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 4"}
{"quote": "madhusūdanaḥ : nanu yaḥ karmaṇi pravṛttaḥ sa kathaṃ saṃnyāsīti jñātavyaḥ karma-tat-tyāgayoḥ svarūpa-virodhāt phalaikyāt tatheti cet, na  svarūpato viruddhayoḥ phale 'pi virodhasyaucityāt  tathā ca niḥśreyasa-karāv ubhāv ity anupapannam ity āśaṅkyāha sāṃkhya-yogāv iti  saṃkhyā samyag ātma-buddhis tāṃ vahatīti jñānāntaraṅga-sādhanatayā sāṅkhyaḥ saṃnyāsaḥ  yogaḥ pūrvokta-karma-yogaḥ  tau pṛthag viruddha-phalau bālāḥ śāstrārtha-viveka-jñāna-śūnyāḥ pravadanti, na paṇḍitāḥ  kiṃ tarhi paṇḍitānāṃ matam ? ucyate - ekam apy saṃnyāsa-karmaṇor madhye samyag āsthitaḥ svādhikārānurūpeṇa samyag yathā-śāstraṃ kṛtavān sann ubhayor vindate phalam jñānotpatti-dvāreṇa niḥśreyasam ekam eva", "category": "Epic, Mahabharata", "book": "Bhagavad Gita", "position": "Chapter 5, Verse 4"}
{"quote": "viśvanāthaḥ : tasmād yac chreya evaitayor iti tvad-uktam api vastuto na ghaṭate  vivekibhir ubhayoḥ pārthakyābhāvasya dṛṣṭatvād ity āha sāṃkhya-yogāv iti  sāṃkhya-śabdena jñāna-niṣṭhā-vācinā tad-aṅgaḥ saṃnyāso lakṣyate  saṃnyāsa-karma-yogau pṛthak svatantrāv iti bālāḥ vadanti, na tu vijñāḥ jñeyaḥ sa nitya-saṃnyāsī iti pūrvokteḥ  ata ekam apīty ādi", "category": "Epic, Mahabharata", "book": "Bhagavad Gita", "position": "Chapter 5, Verse 4"}
{"quote": "baladevaḥ : yaḥ śreya etayor ekam iti tvad-vākyaṃ ca na ghaṭata ity āha sāṃkhyeti  jñāna-yoga-karma-yogau phala-bhedāt pṛthag-bhūtāv iti bālāḥ pravadanti, na tu paṇḍitāḥ  ataeva ekam ity ādi phalam ātmāvaloka-lakṣaṇam", "category": "Epic, Mahabharata", "book": "Bhagavad Gita", "position": "Chapter 5, Verse 4"}
{"quote": "yat sāṃkhyaiḥ prāpyate sthānaṃ tad yogair api gamyate  ekaṃ sāṃkhyaṃ ca yogaṃ ca yaḥ paśyati sa paśyati", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "śrīdharaḥ : etad eva sphuṭayati yat sāṃkhyair iti  sāṃkhyair jñāna-niṣṭhaiḥ saṃnyāsibhir yat sthānaṃ mokṣākhyaṃ prakarṣeṇa sākṣād avāpyate, yogair ity ārśa āditvān matv-arthīyo 'c-pratyayo draṣṭavyaḥ  tena karma-yogibhir api tad eva jñāna-dvāreṇa gamyate 'vāpyate  ataḥ sāṃkhyaṃ ca yogaṃ ca ekaphalatvena ekaṃ yaḥ paśyati sa eva samyak paśyati", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "evaṃ yeṣāṃ bhagavad-arpita-karma-niṣṭhā dṛśyate teṣāṃ tayaiva liṅgena bhāvinī saṃnyāsa-pūrvajñāna-niṣṭhānumīyate sāmagryāḥ kāryāvyabhicāritvāt  tasmād ajñena mumukṣuṇāntaḥkaraṇa-śuddhaye prathamaṃ karma-yogo 'nuṣṭheyo na tu saṃnyāsaḥ  sa tu vairāgya-tīvratāyāṃ svayam eva bhaviṣyatīti", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "viśvanāthaḥ : etad eva spaṣṭayati yad iti  sāṃkhyaiḥ sannyāsena yogair niṣkāma-karmaṇā  bahu-vacanaṃ gauraveṇa  ataeva tad dvayaṃ pṛthag-bhūtam api yo vivekenaikam eva paśyati sa paśyati, cakṣuṣmān paṇḍita ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "baladevaḥ : etad viśadayati yad iti  sāṃkhyair jñāna-yogibhir yogaiḥ niṣkāma-karmabhiḥ  arśa ādy ac  sthānaṃ ātmāvaloka-lakṣaṇam  ataeva tad dvayaṃ nivṛtti-pravṛtti-rūpatayā bhinna-rūpam api phalaikyād ekaṃ yaḥ paśyati vetti, sa paśyati sa cakṣuṣmān paṇḍita ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "saṃnyāsas tu mahābāho duḥkham āptum ayogataḥ  yoga-yukto munir brahma nacireṇādhigacchati", "category": "Epic, Mahabharata", "book": "Bhagavad Gita", "position": "Chapter 5, Verse 6"}
{"quote": "pramādino bahiś cittāḥ piśunāḥ kalahotsukāḥ  sannyāsino 'pi dṛśyante daiva-sandūṣitāśrayāḥ  iti", "category": "Epic, Mahabharata", "book": "Bhagavad Gita", "position": "Chapter 5, Verse 6"}
{"quote": "na karmaṇām anārambhān naiṣkarmyaṃ puruṣo 'śnute  na ca saṃnyasanād eva siddhiṃ samadhigacchati  [gītā 3.4] iti  ata eka-phalatve 'pi karma-saṃnyāsāt karma-yogo viśiṣyata iti yat prāg uktaṃ tad upapannam  viśvanāthaḥ : kintu samyak-citta-śuddhim anirdhārayato jñāninaḥ saṃnyāso duḥkhadaḥ karma-yogas tu sukhada eveti pūrva-vyañjitam arthaṃ spaṣṭam evāha saṃnyāsas tv iti  citta-vaiguṇye satīti śeṣaḥ  ayogataḥ karma-yogābhāvāc citta-vaiguṇya-praśāmaka-karma-yogasya saṃnyāsiny abhāvāt tatra anadhikārād ity arthaḥ  saṃnyāso duḥkham eva prāptuṃ bhavati  tad uktaṃ vārttika-kṛdbhiḥ -", "category": "Epic, Mahabharata", "book": "Bhagavad Gita", "position": "Chapter 5, Verse 6"}
{"quote": "śrutir api -yadi na samuddharanti yatayo hṛdi kāma-jaṭā iti  bhagavatāpi yas tva saṃyata-ṣaḍ-vargaḥ [bhp 11.18.40] ity ādy uktam  tasmād yoga-yuktaḥ niṣkāma-karmavān munir jñānī san brahma śīghraṃ prāpnoti", "category": "Epic, Mahabharata", "book": "Bhagavad Gita", "position": "Chapter 5, Verse 6"}
{"quote": "baladevaḥ : jñāna-yogasya duṣkaratvāt sukara-karma-yogaḥ śreyān ity āha saṃnyāsas tv iti  saṃnyāsaḥ sarvendriya-vyāpāra-vinivṛtti-rūpo jñāna-yogaḥ  ayogataḥ karma-yogaṃ vinā duḥkhaṃ prāptum bhavati  duṣkaratvāt sapramādatvāc ca duḥkha-hetur eva syād ity arthaḥ  yoga-yukta-niṣkāma-karmī tu munir ātma-manana-śīlaḥ sann acireṇa śīghram eva brahmādhigacchati", "category": "Epic, Mahabharata", "book": "Bhagavad Gita", "position": "Chapter 5, Verse 6"}
{"quote": "yoga-yukto viśuddhātmā vijitātmā jitendriyaḥ  sarva-bhūtātma-bhūtātmā kurvann api na lipyate", "category": "Epic, Mahabharata", "book": "Bhagavad Gita", "position": "Chapter 5, Verse 7"}
{"quote": "śrīdharaḥ : karma-yogādi-krameṇa brahmādhigame saty api tad-uparitanena karmaṇā bandhaḥ syād evety āśaṅkyāha yoga-yukta iti  yogena yuktaḥ  ataeva viśuddha ātmā cittaṃ yasya saḥ  ataeva vijita ātmā śarīraṃ yena  ataeva jitānīndriyāṇi yena  tataś ca sarveṣāṃ bhūtānām ātma-bhūta ātmā yasya sa loka-saṅgrahārthaṃ svābhāvikaṃ vā karma kurvann api na lipyate", "category": "Epic, Mahabharata", "book": "Bhagavad Gita", "position": "Chapter 5, Verse 7"}
{"quote": "vāg iti bāhyendriyopalakṣaṇam  etādṛśasya tattva-jñānam avaśyaṃ bhavatīty āha sarva-bhūtātma-bhūtātmā sarva-bhūta ātma-bhūtaś cātmā svarūpaṃ yasya sa tathā  jaḍājaḍātmakaṃ sarva ātma-mātraṃ paśyann ity arthaḥ  sarveṣāṃ bhūtānām ātma-bhūta ātmā yasyeti vyākhyāne tu sarva-bhūtātmety etāvataivārtah-lābhād ātma-bhūtety adhikaṃ syāt  sarvātma-padayor jaḍājaḍa-paratve tu samañjasam  etādṛśaḥ paramārtha-darśī kurvann api karmāṇi para-dṛṣṭyā na lipyate taiḥ karmabhiḥ sva-dṛṣṭyā tad-abhāvād ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 7"}
{"quote": "viśvanāthaḥ : kṛtenāpi karmaṇā jñāninas tasya na lepa ity āha yogeti  yoga-yukto jñānī trividhaḥ - viśuddhātmā vijita-buddhir ekaḥ  vijitātmā viśuddha-citto dvitīyaḥ  jitendriyas tṛtīya iti  pūrva-pūrveṣāṃ sādhana-tāratamyād utkarṣaḥ  etādṛśe gṛhasthe tu sarve 'pi jīvā anurajyantīty āha sarveṣām api bhūtānām ātma-bhūtaḥ premāspadībhūta ātmā deho yasya saḥ", "category": "Epic, Mahabharata", "book": "Bhagavad Gita", "position": "Chapter 5, Verse 7"}
{"quote": "baladevaḥ : īdṛśī mumukṣuḥ sarveṣāṃ preyān ity āha yogeti  yoge niṣkāme karmaṇi yukto nirataḥ  ataeva viśuddhātmā nirmala-buddhiḥ  ataeva vijitātmā vaśīkṛta-manāḥ  ataeva jitendriyaḥ śabdādi-viṣaya-rāga-śūnyaḥ  ataeva sarveṣāṃ bhūtānāṃ jīvānām ātma-bhūtaḥ premāspadatām gata ātmā deho yasya saḥ  na cātra pārtha-sārathinā sarvātmaikyam abhimatam - na tv evāham ity ādinā sarvātmanāṃ mitho bhedasya tenābhidhānāt  tad-vādināpi vijñājñābhedasya vaktum aśaktyatvāc ca  evambhūtaḥ kurvann api viviktātmānusandhānād anātmany ātmābhimānena na lipyate acireṇātmānam adhigacchati  ataḥ karma-yogaḥ śreyān", "category": "Epic, Mahabharata", "book": "Bhagavad Gita", "position": "Chapter 5, Verse 7"}
{"quote": "naiva kiṃ cit karomīti yukto manyeta tattva-vit  paśyañ śṛṇvan spṛśañ jighrann aśnan gacchan svapañ śvasan", "category": "Epic, Mahabharata", "book": "Bhagavad Gita", "position": "Chapter 5, Verse 8"}
{"quote": "pralapan visṛjan gṛhṇann unmiṣan nimiṣann api  indriyāṇīndriyārtheṣu vartanta iti dhārayan", "category": "Epic, Mahabharata", "book": "Bhagavad Gita", "position": "Chapter 5, Verse 9"}
{"quote": "brahmaṇy ādhāya karmāṇi saṅgaṃ tyaktvā karoti yaḥ  lipyate na sa pāpena padma-patram ivāmbhasā", "category": "Epic, Mahabharata", "book": "Bhagavad Gita", "position": "Chapter 5, Verse 10"}
{"quote": "śrīdharaḥ : tarhi yasya karomīti abhimāno 'sti tasya karma-lepo durvāraḥ  tathāviśuddha-cittatvāt saṃnyāso 'pi nāsti iti mahat saṅkaṭam āpannam ity āśaṅkyāha brahmaṇīti  brahmaṇy ādhāya parameśvare samarpya  tat-phale ca saṅgaṃ tyaktvā  yaḥ karmāṇi karoti asau pāpena bandhu-hetutayā pāpiṣṭhena puṇya-pāpātmakena karmaṇā na lipyate yathā padma-patram ambhasi sthitam api tenāmbhasā na lipyate tadvat", "category": "Epic, Mahabharata", "book": "Bhagavad Gita", "position": "Chapter 5, Verse 10"}
{"quote": "madhusūdanaḥ : tarhy avidvān kartṛtvābhimānāl lipyetaiva tathā ca karthaṃ tasya saṃnyāsa-pūrvikā jñāna-niṣṭhā syād iti tatrāha brahmaṇīti  brahmaṇi parameśvara ādhāya samarpya saṅgaṃ phalābhilāṣaṃ tyaktveśvarārthaṃ bhṛtya iva svāmy-arthaṃ sva-phala-nirapekṣatayā karomīty abhiprāyeṇa karmāṇi laukikāni vaidikāni ca karoti yo lipyate na sa pāpena pāpa-puṇyātmakena karmaṇeti yāvat  yathā padma-patram upari prakṣiptenāmbhasā na lipyate tadvat  bhagavad-arpaṇa-buddhyānuṣṭhitaṃ karma buddhi-śuddhi-phalam eva syāt", "category": "Epic, Mahabharata", "book": "Bhagavad Gita", "position": "Chapter 5, Verse 10"}
{"quote": "viśvanāthaḥ : kiṃ ca brahmaṇi parameśvare mayi samarpya saṅgaṃ tyaktvā sābhimāno 'pi karmāsaktiṃ vihāya yaḥ karmāṇi karoti  pāpenety upalakṣaṇam  so 'pi karma-mātreṇaiva na lipyate", "category": "Epic, Mahabharata", "book": "Bhagavad Gita", "position": "Chapter 5, Verse 10"}
{"quote": "baladevaḥ : uktaṃ viśadayann āha brahmaṇīti  brahma-śabdenātra triguṇāvasthaṃ pradhānam uktam  tasmād etad brahma-nāma-rūpam annaṃ ca jñāyata iti śravaṇāt  mama yonir mahad brahma iti vakṣyamāṇāc ca  dehendriyādīni pradhāna-pariṇāma-viśeṣāṇi bhavanti tad-rūpatayā pariṇate pradhāne darśanādīni karmāṇy ādhāya tasyaivaitāni  na tu tad-viviktasya śuddhasya mameti nirdhāryety arthaḥ  saṅgaṃ tat-phalābhilāṣaṃ tat-kartṛtvābhiniveśaṃ ca tyaktvā  yas tāni karoti sa tādṛg dehādimattayā sann api dehādy-ātmābhimānena pāpena na lipyate  tathoparinikṣiptenāmbhasā spṛṣṭam api padma-patraṃ tadvat  na ca mayi saṃnyasya karmāṇi iti pūrva-svārasyād brahmaṇi paramātmanīti vyākhyeyam  prādhānika-dehādi-saṃsṛṣṭasyaiva jīvasya darśanādi-karma-kartṛtvaṃ, na tu tad-viviktasyety arthasya prakṛtatvāt", "category": "Epic, Mahabharata", "book": "Bhagavad Gita", "position": "Chapter 5, Verse 10"}
{"quote": "kāyena manasā buddhyā kevalair indriyair api  yoginaḥ karma kurvanti saṅgaṃ tyaktvātma-śuddhaye", "category": "Epic, Mahabharata", "book": "Bhagavad Gita", "position": "Chapter 5, Verse 11"}
{"quote": "śrīdharaḥ : kevalaṃ sattva-śuddhi-mātra-phalam eva tasya karmaṇaḥ syāt yasmāt kāyeneti  kāyena dehena manasā buddhyā ca  yoginaḥ saṅgaṃ tyaktvā kāyena manasā buddhyā kevalair indriyair api  kevala-śabdaḥ kāyādibhir api pratyekaṃ sambadhyate  sarva-vyāpāreṣu mamatā-varjanāya yoginaḥ karmiṇaḥ karma kurvanti  saṅgaṃ tyaktvā phala-viṣayam  ātma-śuddhaye sattva-śuddhaya ity arthaḥ  tasmāt tatraiva tavādhikāra iti", "category": "Epic, Mahabharata", "book": "Bhagavad Gita", "position": "Chapter 5, Verse 11"}
{"quote": "madhusūdanaḥ : tad eva vivṛṇoti kāyeneti  kāyena manasā buddhyendriyair api yoginaḥ karmiṇaḥ phala-saṅgaṃ tyaktvā karma kurvanti kāyādīnāṃ sarveṣāṃ viśeṣaṇaṃ kevalair iti  īśvarāyaiva karomi na mama phalāyeti mamatā-śūnyair ity arthaḥ  ātma-śuddhaye citta-śuddhy-artham", "category": "Epic, Mahabharata", "book": "Bhagavad Gita", "position": "Chapter 5, Verse 11"}
{"quote": "viśvanāthaḥ : kevalair indriyair iti  indrāya svāhā ity ādinā havir-ādy-arpaṇa-kāle yadyapi manaḥ kvāpy anyatra tad apīty arthaḥ  ātma-viśuddhaye manaḥ-śuddhy-artham", "category": "Epic, Mahabharata", "book": "Bhagavad Gita", "position": "Chapter 5, Verse 11"}
{"quote": "baladevaḥ : sad-ācāraṃ pramāṇayann etad vivṛṇoti kāyeneti  kāyādibhiḥ sādhyaṃ karma kāyādy-ahaṃbhāva-śūnyā yoginaḥ kurvanti  kevalair viśuddhaiḥ  saṅgaṃ tyaktveti prāgvad ātma-śuddhaye anādi-dehātmābhimāna-nivṛttaye", "category": "Epic, Mahabharata", "book": "Bhagavad Gita", "position": "Chapter 5, Verse 11"}
{"quote": "yuktaḥ karma-phalaṃ tyaktvā śāntim āpnoti naiṣṭhikīm  ayuktaḥ kāma-kāreṇa phale sakto nibadhyate", "category": "Epic, Mahabharata", "book": "Bhagavad Gita", "position": "Chapter 5, Verse 12"}
{"quote": "śrīdharaḥ : nanu kathaṃ tenaiva karmaṇā kaścin mucyate kaścid badhyate iti vyavasthā ? ata āha yukta iti  yuktaḥ parameśvaraika-niṣṭhaḥ san karmaṇaḥ phalaṃ tyaktvā karmaṇi kurvann ātyantikīṃ śāntiṃ mokṣaṃ prāpnoti  ayuktas tu bahirmukhaḥ kāma-kāreṇa kāmataḥ pravṛttyā phala āsakto nitarāṃ bandhaṃ prāpnoti", "category": "Epic, Mahabharata", "book": "Bhagavad Gita", "position": "Chapter 5, Verse 12"}
{"quote": "madhusūdanaḥ : kartṛtvābhimāna-sāmye 'pi tenaiva karmaṇā kaścin mucyate kaścit tu badhyata iti vaiṣamye ko hetur iti tatrāha yukta iti  yukta īśvarāyaivaitāni karmāṇi na mama phalāyety evam abhiprāyavān karma-phalaṃ tyaktvā karmāṇi kurvan śāntim mokṣākhyām āpnoti naiṣṭhikīṃ sattva-śuddhi-nitya-vastu-viveka-saṃnyāsa-jñāna-niṣṭhā-krameṇa jātām iti yāvat  yas tu punar ayukta īśvarāyaivaitāni karmāṇi na mama phalāyety abhiprāya-śūnyaḥ sa kāma-kāreṇa kāmataḥ pravṛttyā mama phalāyaivedaṃ karma karomīti phale sakto nibadhyate karmabhir nitarāṃ saṃsāra-bandhaṃ prāpnoti  yasmād evaṃ tasmāt tvam api yuktaḥ san karmāṇi kurv iti vākya-śeṣaḥ", "category": "Epic, Mahabharata", "book": "Bhagavad Gita", "position": "Chapter 5, Verse 12"}
{"quote": "viśvanāthaḥ : karma-karaṇe anāsakty-āsaktī eva mokṣa-bandha-hetū ity āha yukto yogī niṣkāma-karmītity arthaḥ  naiṣṭhikīm niṣṭhā-prāptāṃ śāntiṃ mokṣam ity arthaḥ  ayuktaḥ sa-kāma-karmīty arthaḥ  kāma-kāreṇa kāma-pravṛttyā", "category": "Epic, Mahabharata", "book": "Bhagavad Gita", "position": "Chapter 5, Verse 12"}
{"quote": "baladevaḥ : yukta ātmārpita-manāḥ karma-phalaṃ tyaktvā kurvann naiṣṭhikīm sthirāṃ śāntim ātmāvaloka-lakṣaṇām āpnoti  ayukta ātmānarpita-manāḥ karma-phale saktaḥ kāma-kāreṇa kāmataḥ karmaṇi pravṛttyā nibadhyate saṃsarati", "category": "Epic, Mahabharata", "book": "Bhagavad Gita", "position": "Chapter 5, Verse 12"}
{"quote": "sarva-karmāṇi manasā saṃnyasyāste sukhaṃ vaśī  nava-dvāre pure dehī naiva kurvan na kārayan", "category": "Epic, Mahabharata", "book": "Bhagavad Gita", "position": "Chapter 5, Verse 13"}
{"quote": "śrīdharaḥ : evaṃ tāvac citta-śuddhi-śūnyasya saṃnyāsāt karma-yogo viśiṣyate ity etat prapañcitam  idānīṃ śuddha-cittasya saṃnyāsaḥ śreṣṭha ity āha sarva-karmāṇīti  vaśī yata-cittaḥ  sarvāṇi karmāṇi vikṣepakāni manasā viveka-yuktena saṃnyasya sukhaṃ yathā bhavaty evaṃ jñāna-niṣṭhaḥ sann āste  kvāsta iti ? ata āha nava-dvāra iti  netre nāsike karṇau mukhaṃ ceti sapta śiro-gatāni  adhogate dve pāyūpastha-rūpe iti  evaṃ nava-dvārāṇi yasmiṃs tasmin pure puravad ahaṅkāra-śūnye dehe dehy avatiṣṭhate  ahaṅkārābhāvād eva svyaṃ tena dehena naiva kurvan mama-kārābhāvāc ca na kārayan ity aviśuddha-cittād vyavṛttir uktā  aśuddha-citto hi saṃnyasya punaḥ karoti kārayati ca  na tv ayaṃ tathā  antaḥ sukhaṃ āsta ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 13"}
{"quote": "nanu dehādi-vyāpārāṇām ātmany āropitānāṃ nau-vyāpārāṇāṃ tīrastha-vṛkṣa iva vidyayā bādhe 'pi sva-vyāpāreṇātmanaḥ kartṛtvaṃ dehādi-vyāpāreṣu kārayitṛtvaṃ ca syād iti nety āha naiva kurvan na kārayan  āsta iti sambandhaḥ", "category": "Epic, Mahabharata", "book": "Bhagavad Gita", "position": "Chapter 5, Verse 13"}
{"quote": "viśvanāthaḥ : ato 'nāsaktaḥ karmāṇi kurvann api jñeyaḥ sa nitya-saṃnyāsī iti pūrvoktavad vastutaḥ saṃnyāsī evocyate tatrāha sarva-karmāṇi manasā saṃnyasya kāyādi-vyāpāreṇa bahiḥ kurvann api vaśī jitendriyaḥ sukham āste  kutra ? nava-dvāre pure ahaṃ-bhāva-śūnye dehe dehy utpanna-jñāno jīvo naiva kurvann iti karma-sukhasya vastutaḥ kartṛtvaṃ naivāstīti jānan, na kārayann iti nāpi teṣu prayojana-kartṛtvam ity api jānann ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 13"}
{"quote": "baladevaḥ : sarveti  vivekatā manasā tādṛśi pradhāne sarva-karmāṇi saṃnyasyārpayitvā dehādinā bahis tāni kurvann api vaśī jitendriyaḥ sukhaṃ āste  nava-dvāre pure puravad ahaṃ-bhāva-varjite dehe dve netre dve nāsike dve śrotre mukhaṃ ceti śirasi sapta dvārāṇi adhastāt tu pāyūpasthākhye dve iti nava-dvārāṇi dehī labdha-jñānojīvaḥ  naiveti dehādi-viviktasyātmanaḥ karmasu kartṛtvaṃ kārayitṛtvaṃ ca nāstīti vijānann ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 13"}
{"quote": "na kartṛtvaṃ na karmāṇi lokasya sṛjati prabhuḥ  na karma-phala-saṃyogaṃ svabhāvas tu pravartate", "category": "Epic, Mahabharata", "book": "Bhagavad Gita", "position": "Chapter 5, Verse 14"}
{"quote": "śrīdharaḥ : nanu eṣa hy evainaṃ sādhu karma kārayati taṃ yam ebhyo lokebhya unninīṣate  eṣa asādhu karma kārayati taṃ yam adho ninīṣate ity-ādi-śruteḥ parameśvareṇaiva śubhāśubha-phaleṣu karmasu kartṛtvena prayujyamāno 'svatantraḥ puruṣaḥ kathaṃ tāni karmāṇi tyajet ? īśvareṇaiva jñāna-mārge prayujyamāṇaḥ śubhāśubhani ca tyakṣyatīti cet ? evaṃ sati vaiṣamya-nairghṛṇyābhyām īśvarasyāpi prayojaka-kartṛtvāt puṇya-pāpa-sambandhaḥ syād ity āśaṅkyāha na kartṛtvam iti dvābhyām  prabhur īśvaro jīva-lokasya kartṛtvādikaṃ na sṛjati, kintu jīvasya svabhāvo 'vidyaiva kartṛtvādi-rūpeṇa pravartate  anādy-avidyā-kāma-vaśāt pravṛtti-svabhāvaṃ jīva-lokam īśvaraḥ karmasu niyuṅkte  na tu svayam eva kartṛtvādikam utpādayatīty arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 14"}
{"quote": "yadi kiṃcid api svato na kārayati na karoti cātmā kas tarhi kārayan kurvaṃś ca pravartata iti tatrāha svabhāvas tv iti  ajñānātmikā daivī māyā prakṛtiḥ pravartate", "category": "Epic, Mahabharata", "book": "Bhagavad Gita", "position": "Chapter 5, Verse 14"}
{"quote": "viśvanāthaḥ : nanu ca yadi jīvasya vastutaḥ kartṛtvādikaṃ naivāsti, tarhi parameśvara-sṛṣṭe jagati sarvatra jīvasya kartṛtva-bhokṛtvādi-darśanān manye parameśareṇaiva balāt tasya kartṛtvādikaṃ sṛṣṭam  tathā sati tasmin vaiṣamya-nairghṛṇye prasakte, tatra na hi nahīty āha na kartṛtvam iti  nāpi tat-kartṛtvena karmāṇy api, na ca karma-phalair bhogaiḥ saṃyogam api, kintu jīvasya svabhāvo 'nādy-avidyaiva pravartate  taṃ jīvaṃ kartṛtvādy-abhimānam ārohayitum iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 14"}
{"quote": "baladevaḥ : etad dvayaṃ śuddhasya nāstīti viśadayati neti  prabhur dehendriyādīnāṃ svāmī jīvo lokasya janasya kartṛtvaṃ na sṛjatīti tvaṃ kurv iti kārayitā na bhavati  nāpi tasyepsitatamāni karmāṇi mālyāmbarādīni sṛjatīti svayaṃ kartāpi na bhavati  na ca karma-phalena sukhena duḥkhena ca saṃyogaṃ sambandhaṃ sṛjatīti bhojayitā bhoktā ca na bhavatīty arthaḥ  yady evaṃ, tarhi kaḥ kārayan kurvaṃś ca pratīyate ? tatrāha svabhāvas tv iti  anādi-pravṛttā pradhāna-vāsanātra svabhāva-śabdenokta-prādhānika-dehādimān jīvaḥ kārayitā kartā ceti na viviktasya tattvam iti  śuddhe 'pi kiṃcit kartṛtvam asty eva pūrvatra sukhāsane tattvasyokteḥ bhānādāv ivaitad bodhyaṃ, dhātv-arthaḥ khalu kriyā, tan-mukhyatvaṃ hi kartṛtvam uktam", "category": "Epic, Mahabharata", "book": "Bhagavad Gita", "position": "Chapter 5, Verse 14"}
{"quote": "nādatte kasya cit pāpaṃ na caiva sukṛtaṃ vibhuḥ  ajñānenāvṛtaṃ jñānaṃ tena muhyanti jantavaḥ", "category": "Epic, Mahabharata", "book": "Bhagavad Gita", "position": "Chapter 5, Verse 15"}
{"quote": "nanu bhaktān anugṛhṇato 'bhaktān nigṛhṇataś ca vaiṣamyopalambhāt katham āpta-kāmatvam iti ? ata āha ajñāneneti  nigraho 'pi daṇḍa-rūpo 'nugraha eveti  evam ajñānena sarvatra samaḥ parameśvara ity evaṃbhūtaṃ jñānam āvṛtam  tena hetunā jantavo jīvā muhyanti  bhagavati vaiṣamyaṃ manyanta ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 15"}
{"quote": "tathā ca jīveśvarayoḥ kartṛtva-kārayitṛtvābhyāṃ bhoktṛtva-bhojayitṛtvābhyāṃ ca pāpa-puṇya-lepa-sambhavāt katham uktaṃ svabhāvas tu pravartata iti tatrāha nādatta iti  paramārthataḥ vibhuḥ parameśvaraḥ kasyacit jīvasya pāpaṃ sukṛtaṃ ca naivādatte paramārthato jīvasya kartṛtvābhāvāt parameśvarasya ca kārayitṛtvābhāvāt  kathaṃ tarhi śrutiḥ smṛtir loka-vyavahāraś ca tatrāha ajñānenāvaraṇa-vikṣepā-śaktimatā māyākhyenānṛtena tamasāvṛtam ācchāditaṃ jñānaṃ jīveśvara-jagad-bheda-bhramādhiṣṭhāna-bhūtaṃ nityaṃ sva-prakāśaṃ sac-cid-ānanda-rūpam advitīyaṃ paramārtha-satyaṃ, tena svarūpāvaraṇena muhyanti pramātṛ-prameya-pramāṇa-kartṛ-karma-karaṇa-bhoktṛ-bhogya-bhogākhya-nava-vidha-saṃsāra-rūpaṃ moham atasmiṃs tad-avabhāsa-rūpaṃ vikṣepaṃ gacchanti jantavo janana-śīlāḥ saṃsāriṇo vastu-svarūpādarśinaḥ  akartr-abhoktṛ-paramānandādvitīyātma-svarūpādarśana-nibandhano 'yaṃ jīveśvara-jagad-bheda-bhramaḥ pratīyamāno vartate mūḍhānām  tasyāṃ cāvasthāyāṃ mūḍha-pratyayānuvādinyāv ete śruti-smṛtī vāstavādvaita-bodhi-vākya-śeṣa-bhūte iti na doṣaḥ", "category": "Epic, Mahabharata", "book": "Bhagavad Gita", "position": "Chapter 5, Verse 15"}
{"quote": "viśvanāthaḥ : yasmād asādhu-sādhu-karmaṇām īśvaro na kārayitā, tasmād eva na tasya pāpa-puṇya-bhāgitvam ity āha nādatta iti  nādatte na gṛhṇāti  kintu tadīyā khalu yā śaktir avidyā saiva jīva-jñānam āvṛṇoti ity āha ajñānenāvidyayā  jñānaṃ jīvasya svābhāvikam  tena hetunā", "category": "Epic, Mahabharata", "book": "Bhagavad Gita", "position": "Chapter 5, Verse 15"}
{"quote": "audāsīnya-mātre 'yaṃ gandhādi-dṛṣṭānto na tv icchāyā abhāve tasyāḥ  so 'kāmayata iti śrutatvāt  tarhi jīvās taṃ viṣamaṃ kuto vadanti, tatrāha ajñāneneti  anādi-tad-vaimukhyenājñānena jīvānāṃ nityam api jñānam āvṛtaṃ tirohitam  tena hetunā jantavo jīvā muhyanti  samam api taṃ vimūḍhā viṣamaṃ vadanti na vijñā ity arthaḥ  āha caivaṃ sūtrakāraḥ - vaiṣamya-nairghṛṇye na sāpekṣatvāt tathā hi darśayati [vs 2.1.35], na karmāvibhāgād iti cen nānāditvāt [vs 2.1.36] iti", "category": "Epic, Mahabharata", "book": "Bhagavad Gita", "position": "Chapter 5, Verse 15"}
{"quote": "jñānena tu tad ajñānaṃ yeṣāṃ nāśitam ātmanaḥ  teṣām ādityavaj jñānaṃ prakāśayati tatparam", "category": "Epic, Mahabharata", "book": "Bhagavad Gita", "position": "Chapter 5, Verse 16"}
{"quote": "śrīdharaḥ : jñāninas tu na muhyantīty āha jñāneneti  bhagavato jñānena yeṣāṃ tad-vaiṣamyopalambhakam ajñānaṃ nāśitam taj jñānaṃ teṣām ajñānaṃ nāśayitvā tat paraṃ paripūrṇam īśvara-svarūpaṃ prakāśayati  yathādityas tamo nirasya samastaṃ vastu-jātaṃ prakāśayati tadvat", "category": "Epic, Mahabharata", "book": "Bhagavad Gita", "position": "Chapter 5, Verse 16"}
{"quote": "yeṣām iti bahu-vacanenāniyamo darśitaḥ  tathā ca śrutiḥ - tad yo yo devānāṃ pratyabudhyata sa eva tad abhavat tatha rṣīṇāṃ tathā manuṣyāṇāṃ tad idam apy etarhi ya evaṃ vedāhaṃ brahmāsmīti sa idaṃ sarvaṃ bhavati ity ādir yad viṣayaṃ yad-āśrayam ajñānaṃ tad-viṣaya-tad-āśraya-pramāṇa-jñānāt tan-nivṛttir iti nyāya-prāptam aniyamaṃ darśayati  tatrājñāna-gatam āvaraṇaṃ dvividham - ekaṃ sato 'py asattvāpādakam anyat tu bhāto 'py abhānāpādakam  tatrādyaṃ parokṣāparokṣa-sādhāraṇa-pramāṇa-jñāna-mātrān nivartate  anumite 'pi vahny-ādau parvate vahnir nāstīty ādi-bhramādarśanāt  tathā satyaṃ jñānam anantaṃ brahmāsti iti vākyāt parokṣa-niścaye 'pi brahma nāstīti bhramo nivartata eva  asty eva brahma kintu mama na bhātīty ekaṃ bhrama-janakaṃ dvitīyam abhānāvaraṇaṃ sākṣātkārād eva nivartate  sa ca sākṣātkāro vedānta-vākyenaiva janyate nirvikalpaka ity ādy advaita-siddhāv anusandheyam", "category": "Epic, Mahabharata", "book": "Bhagavad Gita", "position": "Chapter 5, Verse 16"}
{"quote": "viśvanāthaḥ : yathāvidyā tasya jñānam āvṛṇoti, tathaivāparā tasya vidyā-śaktir avidyāṃ vināśya jñānaṃ prakāśayatīty arthaḥ  jñānena vidyā-śaktyā  ajñānam avidyām  teṣāṃ jīvānāṃ jñānam eva kartṛ ādityavad ity-āditya-prabhā yathāndhakāraṃ vināśya ghaṭa-paṭādikaṃ prakāśayati, tathaiva vidyayaivāvidyāṃ vināśya taj-jīva-niṣṭhaṃ jñānaṃ param aprākṛtaṃ prakāśayati  tena parameśvaro na kam api badhnāti, nāpi kam api mocayati  kintv ajñāna-jñāne prakṛter eva dharmaḥ krameṇa badhnāti mocayati ca  kartṛtva-bhoktṛtva-tat-prayojakatvādayor bandhakāḥ  anāsakti-śāntyādayo mocakāś ca prakṛter eva dharmāḥ  kintu parameśvarasyāntaryāmitva eva prakṛtes te te dharmā udbudhyanta ity etad-aṃśenaiva tasya prayojakatvam iti na tasya vaiṣamya-nairghṛṇye", "category": "Epic, Mahabharata", "book": "Bhagavad Gita", "position": "Chapter 5, Verse 16"}
{"quote": "baladevaḥ : vijñā na muhyantīty etad āha jñāneneti  sarvaṃ jñāna-plavenaiva [gītā 4.36] iti  jñānāgniḥ sarva-karmāṇi [gītā 4.37], na hi jñānena sadṛśaṃ [gītā 4.38] iti cokta-mahimnā sad-guru-prasāda-labdhena sva-parātma-viṣayakena jñānena yeṣāṃ sat-prasaṅgināṃ tad-vaimukhyam ajñānaṃ nāśitaṃ pradhvaṃsitaṃ teṣāṃ taj-jñānaṃ kartṛ paraṃ prakāśayati  dehādeḥ paraṃ jīvaṃ vaiṣamyādi-doṣāt param īśvaraṃ ca bodhayati  ādityavat yathā ravir udita eva tamo nirasyan yathāvad vastu pradarśayati, tathā sad-gurūpadeśa-labdham ātma-jñānaṃ yathāvad ātma-vastv iti  atra vinaṣṭājñānānāṃ jīvānāṃ bahutvaṃ nigadatā pārtha-sārathinā mokṣe teṣāṃ tad-darśitaṃ aupādhikatvaṃ tasya praty uktaṃ neme janādhipāḥ ity upakramoktaṃ ca tat sopapattikam abhūt", "category": "Epic, Mahabharata", "book": "Bhagavad Gita", "position": "Chapter 5, Verse 16"}
{"quote": "tad-buddhayas tad-ātmānas tan-niṣṭhās tat-parāyaṇāḥ  gacchanty apunar-āvṛttiṃ jñāna-nirdhūta-kalmaṣāḥ", "category": "Epic, Mahabharata", "book": "Bhagavad Gita", "position": "Chapter 5, Verse 17"}
{"quote": "śrīdharaḥ : evaṃbhūteśvaropāsakānāṃ phalam āha tad-buddhaya iti  tasminn eva buddhir niścayātmikā yeṣām  tasminn etātmā mano yeṣām  tasminn eva niṣṭhā tātparyaṃ yeṣām  tad eva param ayamam āśrayo yeṣām  tataś ca tat-prasāda-labdhenātma-jñānena nirdhūtaṃ nirastaṃ kalmaṣaṃ yeṣām  te 'punar-āvṛttiṃ muktiṃ yānti", "category": "Epic, Mahabharata", "book": "Bhagavad Gita", "position": "Chapter 5, Verse 17"}
{"quote": "atra tad-buddhaya ity anena sākṣātkāra uktaḥ  tad-ātmāna ity anātmābhimā-rūpa-viparīta-bhāva-nivṛtti-phalako vedānta-vicāraḥ śravaṇa-manana-paripāka-rūpaḥ  tat-parāyaṇā ity anena vairāgya-prakarṣaṃ ity uttarottarasya pūrva-pūrva-hetutvaṃ draṣṭavyam  ukta-viśeṣaṇā yatayo gacchanty apunar-āvṛttiṃ punar-deha-sambandhābhāva-rūpāṃ muktiṃ prāpnuvanti  sakṛn muktānām api punar deha-sambandhaḥ kuto na syād iti tatrāha jñāna-nirdhūta-kalmaṣāḥ jñānena nirdhūtaṃ samūlam unmūlitaṃ punar-deha-sambandha-kāraṇaṃ kalmaṣaṃ puṇya-pāpātmakaṃ karma yeṣāṃ te tathā  jñānenānādy-ajñāna-nivṛttyā tat-kārya-karma-kṣaye tan-mūlakaṃ punar deha-grahaṇaṃ kathaṃ bhaved iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 17"}
{"quote": "bhaktyā mām abhijānāti yāvān yaś cāsmi tattvataḥ  tato māṃ tattvato jñātvā viśate tad-anantaram  [gītā 18.55] iti  jñāna-nirdhūta-kalmaṣā jñānena vidyāyaiva pūrvam eva dhvasta-samastāvidyāḥ  baladevaḥ : paramātmany avaiṣamyādi-dhyāyatāṃ phalam āha tad iti  tasmiṃs tad-avaiṣamyādike guṇa-gaṇe buddhir niścayātmikā yeṣāṃ te  tad-ātmānas tasmin niviṣṭa-manasaḥ tan-niṣṭhās tat-tātparyavantas tat-parāyaṇās tat-samāśrayāḥ  evam abhyastena tad-vaiṣamyādi-guṇa-jñānena nirdhūta-kalmaṣā vinaṣṭa-tad-vaimukhyāḥ santa apunar-āvṛttiṃ muktiṃ gacchantīti", "category": "Epic, Mahabharata", "book": "Bhagavad Gita", "position": "Chapter 5, Verse 17"}
{"quote": "vidyā-vinaya-saṃpanne brāhmaṇe gavi hastini  śuni caiva śvapāke ca paṇḍitāḥ sama-darśinaḥ", "category": "Epic, Mahabharata", "book": "Bhagavad Gita", "position": "Chapter 5, Verse 18"}
{"quote": "śrīdharaḥ : kīdṛśās te jñānino ye 'punar-āvṛttiṃ gacchantīty apekṣāyām āha vidyā-vinaya-saṃpanna iti  viṣameṣv api samaṃ brahmaiva draṣṭuṃ śīlaṃ yeṣāṃ te paṇḍitāḥ  jñānina ity arthaḥ  atra vidyā-vinayābhyāṃ yukte brāhmaṇe ca  śuno yaḥ pacati tasmin śvapāke ca iti karmaṇā vaiṣamyam  gavi hastini śuni ceti jātito vaiṣamyaṃ darśitam", "category": "Epic, Mahabharata", "book": "Bhagavad Gita", "position": "Chapter 5, Verse 18"}
{"quote": "madhusūdanaḥ : deha-pātād ūrdhvaṃ videha-kaivalya-rūpaṃ jñāna-phalam uktvā prārabdha-karma-vaśāt saty api dehe jīvan-mukti-rūpaṃ tat-phalam āha vidyeti  vidyā vedārtha-parijñānaṃ brahma-vidyā vā  vinayo nirahaṅkāratvam anauddhatyam iti yāvat  tābhyāṃ saṃpanne brahma-vidi vinīte ca brāhmaṇe sāttvike sarvottame  tathā gavi saṃskāra-hīnāyāṃ rājasyāṃ madhyamāyāṃ  tathā hastini śuni śvapāke cātyanta tāmase sarvādhame 'pi  sattvādi-guṇais taj-jaiś ca saṃskārair aspṛṣṭam eva samaṃ brahma draṣṭuṃ śīlaṃ yeṣāṃ te sama-darśinaḥ  paṇḍitā jñāninaḥ  yathā gaṅgā-toye taḍāge surāyāṃ mūtre vā pratibimbitasyādityasya na tad-guṇa-doṣa-sambandhas tathā brahmaṇo 'pi cid-ābhāsa-dvārā pratibimbitasya nopādhi-gata-guṇa-doṣa-sambandha iti pratisandadhānāḥ sarvatra sama-dṛṣṭyaiva rāga-dveṣa-rāhityena paramānanda-sphūrtyā jīvan-muktim anubhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 18"}
{"quote": "viśvanāthaḥ : tataś ca guṇātītānāṃ teṣāṃ guṇa-maye vastu-mātra eva tāratamya-mayaṃ viśeṣam ajighṛkṣūṇāṃ sama-buddhir eva syād ity āha vidyeti  brāhmaṇe gavīti sāttvika-jātitvāt  hastini madhyame  śuni ca śvapāke ceti tāmas-jātitvād adhame 'pi tat-tad-viśeṣāgrahaṇāt sama-darśinaḥ paṇḍitā guṇātītāḥ  viśeṣāgrahaṇam eva samaṃ guṇātītaṃ brahma  tad draṣṭuṃ śīlaṃ yeṣāṃ te", "category": "Epic, Mahabharata", "book": "Bhagavad Gita", "position": "Chapter 5, Verse 18"}
{"quote": "baladevaḥ : tān stauti vidyeti  tādṛśe brāhmaṇe śvapāke ceti karmaṇaitau viṣamau gavi hastini śuni ceti jātyaite viṣamāḥ  evaṃ viṣamatayā sṛṣṭeṣu brāhmaṇādiṣu ye paramātmānaṃ samaṃ paśyanti, ta eva paṇḍitāḥ  tat-karmānusāriṇī tena teṣāṃ tathā tathā sṛṣṭiḥ, na tu rāga-dveṣānusāriṇīti parjanyavat sarvatra samaḥ paramātmeti", "category": "Epic, Mahabharata", "book": "Bhagavad Gita", "position": "Chapter 5, Verse 18"}
{"quote": "ihaiva tair jitaḥ sargo yeṣāṃ sāmye sthitaṃ manaḥ  nirdoṣaṃ hi samaṃ brahma tasmād brahmaṇi te sthitāḥ", "category": "Epic, Mahabharata", "book": "Bhagavad Gita", "position": "Chapter 5, Verse 19"}
{"quote": "śrīdharaḥ : nanu viṣamesu sama-darśanaṃ niṣiddhaṃ kurvanto 'pi kathaṃ te paṇḍitāḥ ? yathāha gautamaḥ samāsam ābhyāṃ viṣama-same pūjātaḥ iti  asyārthaḥ samāya pūjayā viṣame prakāre kṛte sati viṣamāya ca same prakāre kṛte sati sa pūjaka iha lokāt para-lokāc ca hīyata iti  tatrāha ihaiveti  ihaiva jīvadbhir eva taiḥ  sṛjyate iti sargaḥ saṃsāraḥ  jito nirastaḥ  kaiḥ ? yeṣāṃ manaḥ sāmye samatve sthitaṃ  tatra hetuḥ -- hi yasmād brahma samaṃ nirdoṣaṃ ca tasmāt te sama-darśino brahmaṇy eva sthitāḥ  brahma-bhāvaṃ prāptā ity arthaḥ  gautamoktas tu doṣo brahma-bhāva-prāpteḥ pūrvam eva  pūjāta iti pūjakāvasthāśravaṇāt", "category": "Epic, Mahabharata", "book": "Bhagavad Gita", "position": "Chapter 5, Verse 19"}
{"quote": "nāpi kāmādi-dharmavattayā svata eva kaluṣitaṃ kāmāder antaḥkaraṇa-dharmatvasya śruti-smṛti-siddhatvāt  tasmān nirdoṣa-brahma-rūpā yatayo jīvan-muktā abhojyānnādi-doṣa-duṣṭāś ceti vyāhṛtam  smṛtis tv avidvad-gṛhastha-viṣayaiva  tasyānna-bhojyam ity upakramāt  pūjāta iti madhye nirdeśāt  dhanād dharmāc ca hīyata ity upasaṃhārāc ceti draṣṭavyam", "category": "Epic, Mahabharata", "book": "Bhagavad Gita", "position": "Chapter 5, Verse 19"}
{"quote": "viśvanāthaḥ : sama-dṛṣṭitvaṃ stauti  ihaiva iha loka eva sṛjyata iti sargaḥ saṃsāro jitaḥ parābhūtaḥ", "category": "Epic, Mahabharata", "book": "Bhagavad Gita", "position": "Chapter 5, Verse 19"}
{"quote": "baladevaḥ : iheti  iha sādhana-daśāyām eva taiḥ sargaḥ saṃsāro jitaḥ parābhūtaḥ  kaiḥ ? yeṣāṃ manaḥ sāmye 'vaiṣamyākhye brahma-dharme sthitaṃ niviṣṭam  kuto brahmāviṣamam ? tatrāha nirdoṣaṃ hīti  hi yato brahmaṇy avaiṣamyādikaṃ niścikyus tasmāt prapañce tiṣṭhanto 'pi te brahmaṇy eva sthitāḥ muktis teṣāṃ sulabhety arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 19"}
{"quote": "na prahṛṣyet priyaṃ prāpya nodvijet prāpya cāpriyam  sthira-buddhir asaṃmūḍho brahmavid brahmaṇi sthitaḥ", "category": "Epic, Mahabharata", "book": "Bhagavad Gita", "position": "Chapter 5, Verse 20"}
{"quote": "śrīdharaḥ : brahma-prāptasya lakṣaṇam āha na prahṛṣyed iti  brahma-vid bhūtvā brahmaṇy eva yaḥ sthitaḥ sa priyaṃ prāpya na prahṛṣyet prakṛṣṭa-harṣavān syāt  apriyam prāpya ca nodvijet na viṣīdatīty arthaḥ  yataḥ sthira-buddhir sthirā niścalā buddhir yasya  tat kutaḥ ? yato 'saṃmūḍho nivṛtta-mohaḥ", "category": "Epic, Mahabharata", "book": "Bhagavad Gita", "position": "Chapter 5, Verse 20"}
{"quote": "advitīyātma-darśanam eva vivṛṇoti - sthira-buddhiḥ sthirā niścalā saṃnyāsa-pūrvaka-vedānta-vākya-vicāra-paripākeṇa sarva-saṃśaya-śūnyatvena nirvicikitsā niścitā brahmaṇi buddhir yasya sa tathā labdha-śravaṇa-manana-phala iti yāvat  etādṛśasya sarvāsaṃbhāvanā-śūnyatve 'pi viparīta-bhāva-pratibandhāt sākṣātkāro nodetīti nididhyāsanam āha - asaṃmūḍhaḥ  nididhyāsanasya vijātīya-pratyayānantarita-sajātīya-pratyaya-pravāhasya paripākeṇa viparīta-bhāvanākhya-saṃmoha-rahitaḥ  tataḥ sarva-pratibandhāpagamād brahmavid brahma-sākṣātkāravān  tataś ca samādhi-paripākeṇa nirdoṣe same brahmaṇy eva sthito nānyatreti brahmaṇi sthito jīvan-muktaḥ sthita-prajña ity arthaḥ  etādṛśasya dvaita-darśanābhāvāt praharṣodvegau na bhavata ity ucitam eva  sādhakena tu dvaita-darśane vidyamāne 'pi viṣaya-doṣa-darśanādinā praharṣa-viṣādau tyājyāv ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 5, Verse 20"}
{"quote": "viśvanāthaḥ : evaṃ laukika-priyāpriyādiṣv api teṣāṃ sāmyam āha na prahṛṣyed iti  na prahṛṣyet na prahṛṣyati  nodvijet nodvijate  sādhana-daśāyām evam abhyased iti vivakṣayā vā liṅ  asaṃmūḍho harṣa-śokādīnām abhimāna-nibandhanatvena saṃmoha-mātratvāt", "category": "Epic, Mahabharata", "book": "Bhagavad Gita", "position": "Chapter 5, Verse 20"}
{"quote": "baladevaḥ : brahmaṇi sthitasya lakṣaṇam āha neti  vartamāne dehe sthitaḥ prārabdhākṛṣṭaṃ priyam apriyaṃ ca prāpya na prahṛṣyen na codvijet  kutaḥ ? sthirā svātmani buddhir yasya saḥ  asaṃmūḍho 'nityena dehena nityam ātmānam ekīkṛtya mohaṃ na labdhaḥ  brahmavit tādṛśaṃ brahmānubhavan  evaṃlakṣaṇo brahmaṇi sthito bodhyaḥ", "category": "Epic, Mahabharata", "book": "Bhagavad Gita", "position": "Chapter 5, Verse 20"}
{"quote": "bāhya-sparśeṣv asaktātmā vindaty ātmani yat sukham  sa brahma-yoga-yuktātmā sukham akṣayam aśnute", "category": "Epic, Mahabharata", "book": "Bhagavad Gita", "position": "Chapter 5, Verse 21"}
{"quote": "śrīdharaḥ : moha-nivṛttyā buddhi-sthairye hetum āha bāhya-sparśeṣv iti  indriyaiḥ spṛśyanta iti sparśā viṣayāḥ  bāhyendriya-viṣayeṣv asaktātmānāsakta-cittaḥ  ātmani antaḥ-karaṇe yad upaśamātmakaṃ sāttvikaṃ sukham tad vindati labhate  sa copaśamaṃ sukhaṃ labdhvā brahmaṇi yogena samādhinā yuktas tadaikyaṃ prāpta ātmā yasya so 'kṣayaṃ sukham aśnute prāpnoti", "category": "Epic, Mahabharata", "book": "Bhagavad Gita", "position": "Chapter 5, Verse 21"}
{"quote": "na kevalaṃ tvaṃ-padārtha-sukham eva labhate kintu tat-padārthaikyānubhavena pūrṇa-sukham apīty āha sa tṛṣṇā-śūnyo brahmaṇi paramātmani yogaḥ samādhis tena yuktas tasmin vyāpṛta ātmāntaḥ-karaṇaṃ yasya sa brahma-yoga-yuktātmā  athavā brahmaṇi tat-padārthe yogena vākyārthānubhava-rūpeṇa samādhinā yukta aikyaṃ prāpta ātmā tvaṃ-padārtha-svarūpaṃ yasya sa tathā  sukham akṣayam anantaṃ sva-svarūpa-bhūtam aśnute vyāpnoti sukhānubhava-rūpa eva sarvadā bhavatīty arthaḥ  nitye 'pi vastuny avidyānivṛtty-abhiprāyeṇa dhātv-artha-yoga aupacārikaḥ  tasmād ātmany akṣaya-sukhānubhavārthī san bāhya-viṣaya-prīteḥ kṣaṇikāyā mahā-narakānubandhinyāḥ sakāśād indriyāṇi nivartayet tāvataiva ca brahmaṇi sthitir bhavatīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 5, Verse 21"}
{"quote": "viśvanāthaḥ : sa ca bāhya-sparśeṣu viṣaya-sukheṣv asaktātmā anāsakta-manāḥ  tatra hetur ātmani jīvātmani paramātmānaṃ vindati sati prāpte yat sukhaṃ tad akṣayaṃ sukham  sa evāśnute prāpnoti, na hi nirantaram amṛtāsvādine mṛttikā rocata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 21"}
{"quote": "baladevaḥ : paurvauttaryeṇa sva-parātmānāv anubhavatīty āha bāhyeti  bāhya-sparśeṣu śabdādi-viṣayānubhaveṣu asaktātmā san yadātmani sva-svarūpe 'nubhūyamāne sukham tadādau vindati, tad uttaraṃ brahmaṇi paramātmani yogaḥ samādhis tad-yuktātmā san yad akṣayaṃ mahad-anubhava-lakṣaṇaṃ sukham tad aśnute labhate", "category": "Epic, Mahabharata", "book": "Bhagavad Gita", "position": "Chapter 5, Verse 21"}
{"quote": "ye hi saṃsparśajā bhogā duḥkha-yonaya eva te  ādy-anta-vantaḥ kaunteya na teṣu ramate budhaḥ", "category": "Epic, Mahabharata", "book": "Bhagavad Gita", "position": "Chapter 5, Verse 22"}
{"quote": "śrīdharaḥ : nanu priya-viṣaya-bhogānām api nivṛtteḥ kathaṃ mokṣaḥ puruṣārthaḥ syāt  tatrāha ye hīti  saṃsparśā viṣayās tebhyo jātā ye bhogāḥ sukhāni  te hi vartamāna-kāle 'pi spardhāsūyādi-vyāptatvād duḥkhasyaiva yonayaḥ kāraṇa-bhūtāḥ  tathādimanto 'ntavantaś ca  ato vivekī teṣu na ramate", "category": "Epic, Mahabharata", "book": "Bhagavad Gita", "position": "Chapter 5, Verse 22"}
{"quote": "aupaniṣadānāṃ tu anādi bhāva-rūpam ajñānam avidyā  ahaṃkāra-dharmy-adhyāso 'smitā  rāga-dveṣābhiniveśās tad-vṛtti-viśeṣā ity avidyā-mūlatvāt sarve 'py avidyātmakatvena mithyā-bhūtā rajju-bhujaṅgādhyāsavan mithyātve 'pi duḥkha-yonayaḥ svapnādivad dṛṣṭi-sṛṣṭi-mātratvenādyantavantaś ceti budho 'dhiṣṭhāna-sākṣātkāreṇa nivṛtta-bhramas teṣu na ramate, mṛga-tṛṣṇikā-svarūpa-jñānavān iva tatrodakārthī na pravartate  na saṃsāre sukhasya gandha-mātram apy astīti buddhvā tataḥ sarvāṇīndriyāṇi nivartayed ity arthaḥ  viśvanāthaḥ : vivekavān eva vastuto viṣaya-sukhenaiva sajjatīty āha ye hīti  baladevaḥ : adṛṣṭākṛṣṭeṣu viṣaya-bhogeṣv anityatva-viniścayān na sajjatīty āha ye hīti  saṃsparśajā viṣaya-janyā bhogāḥ sukhāni  sphuṭam anyat", "category": "Epic, Mahabharata", "book": "Bhagavad Gita", "position": "Chapter 5, Verse 22"}
{"quote": "śaknotīhaiva yaḥ soḍhuṃ prāk śarīra-vimokṣaṇāt  kāma-krodhodbhavaṃ vegaṃ sa yuktaḥ sa sukhī naraḥ", "category": "Epic, Mahabharata", "book": "Bhagavad Gita", "position": "Chapter 5, Verse 23"}
{"quote": "prāṇe gate yathā dehaḥ sukhaṃ duḥkhaṃ na vindati  tathā cet prāṇa-yukto 'pi sa kaivalyāśrayo bhavet  iti", "category": "Epic, Mahabharata", "book": "Bhagavad Gita", "position": "Chapter 5, Verse 23"}
{"quote": "prāṇe gate yathā dehaḥ sukhaṃ duḥkhaṃ na vindati  tathā cet prāṇa-yukto 'pi sa kaivalyāśrame vaset  iti  iha tūpannayoḥ kāma-krodhayor vega-sahane prastute tayor anutpatti-mātraṃ na dārṣṭānta iti kim atinirbandhena viśvanāthaḥ : saṃsāra-sindhau patito 'py eṣa eva yogī eṣa eva sukhīty āha śaknotīti  baladevaḥ : śaknotīhaiva yaḥ soḍhuṃ prāk śarīra-vimokṣaṇāt  kāma-krodhodbhavaṃ vegaṃ sa yuktaḥ sa sukhī naraḥ", "category": "Epic, Mahabharata", "book": "Bhagavad Gita", "position": "Chapter 5, Verse 23"}
{"quote": "yo 'ntaḥ-sukho 'ntarārāmas tathāntar-jyotir eva yaḥ  sa yogī brahma-nirvāṇaṃ brahma-bhūto 'dhigacchati", "category": "Epic, Mahabharata", "book": "Bhagavad Gita", "position": "Chapter 5, Verse 24"}
{"quote": "śrīdhara : na kevalaṃ kāma-krodha-vega-saṃharaṇa-mātreṇa mokṣaṃ prāpnoti  api tu yo 'ntaḥ-sukha iti  antarātmany eva sukhaṃ yasya  na viṣayeṣu  antar evārāma ākrīḍā yasya na bahiḥ  antar eva jyotir dṛṣṭir yasya  na gīta-nṛtyādiṣu  sa evaṃ brahmaṇi bhūtaḥ sthitaḥ san brahmaṇi nirvāṇaṃ layam adhigacchati prāpnoti", "category": "Epic, Mahabharata", "book": "Bhagavad Gita", "position": "Chapter 5, Verse 24"}
{"quote": "ya evaṃ yathokta-viśeṣaṇa-sampannaḥ sa yogī samāhito brahma-nirvāṇaṃ brahma paramānanda-rūpaṃ kalpita-dvaitopaśama-rūpatvena nirvāṇaṃ tad eva, kalpita-bhāvasyādhiṣṭhānātmakatvāt  avidyāvaraṇa-nivṛttyādhigacchati nitya-prāptam eva prāpnoti  yataḥ sarvadaiva brahma-bhūto nānyaḥ  brahmaiva san brahmāpy eti iti śruteḥ  avasthiter iti kāśa-kṛtsnaḥ iti nyāyāc ca", "category": "Epic, Mahabharata", "book": "Bhagavad Gita", "position": "Chapter 5, Verse 24"}
{"quote": "viśvanātha - yas tu saṃsārātītas tasya tu brahmānubhava eva sukham ity āha ya iti  antarātmany eva sukhaṃ yasya saḥ  yato 'ntarātmany eva ramate, ato 'ntarātmany eva jyotir dṛṣṭir yasya saḥ", "category": "Epic, Mahabharata", "book": "Bhagavad Gita", "position": "Chapter 5, Verse 24"}
{"quote": "baladeva - yat prītyā taṃ soḍhuṃ śaktas tad āha yo 'ntar iti  antarvartinānubhūtenātmanā sukhaṃ yasya saḥ, tenaivārāmaḥ krīḍā yasya saḥ  tasminn eva jyotir dṛṣṭir yasya saḥ  īdṛśo yogī niṣkāma-karmī brahma-bhūto labdha-śuddha-jaiva-svarūpo brahmādhigacchati paramātmānaṃ labhate  nirvāṇaṃ mokṣa-rūpaṃ tenaiva tal-lābhāt", "category": "Epic, Mahabharata", "book": "Bhagavad Gita", "position": "Chapter 5, Verse 24"}
{"quote": "labhante brahma-nirvāṇam ṛṣayaḥ kṣīṇa-kalmaṣāḥ  chinna-dvaidhā yatātmānaḥ sarva-bhūta-hite ratāḥ", "category": "Epic, Mahabharata", "book": "Bhagavad Gita", "position": "Chapter 5, Verse 25"}
{"quote": "śrīdharaḥ : kiṃ ca labhanta iti  ṛṣayaḥ samyag-darśinaḥ  kṣīṇaṃ kalmaṣaṃ yeṣām  sarveṣāṃ bhūtānāṃ hite ratāḥ kṛpalavaḥ  te brahma-nirvāṇaṃ mokṣaṃ labhante", "category": "Epic, Mahabharata", "book": "Bhagavad Gita", "position": "Chapter 5, Verse 25"}
{"quote": "yasmin sarvāṇi bhūtāni ātmaivābhūd vijānataḥ  tatra ko mohaḥ kaḥ śoka ekatvam anupaśyataḥ  iti śruteḥ  bahu-vacanam, tad yo devānāṃ ity ādi-śruty-uktāniyama-pradarśanārtham viśvanāthaḥ : evaṃ bahava eva sādhana-siddhā bhavantīty āha labhanta iti  baladevaḥ : evaṃ sādhana-siddhā bahava bhavantīty āha labhanta iti  ṛṣayas tattva-draṣṭāraḥ  chinna-dvaidhā vinaṣṭ-saṃśayāḥ  sphuṭam anyat", "category": "Epic, Mahabharata", "book": "Bhagavad Gita", "position": "Chapter 5, Verse 25"}
{"quote": "kāma-krodha-viyuktānāṃ yatīnāṃ yata-cetasām  abhito brahma-nirvāṇaṃ vartate viditātmanām", "category": "Epic, Mahabharata", "book": "Bhagavad Gita", "position": "Chapter 5, Verse 26"}
{"quote": "śrīdharaḥ : kiṃ ca kāmety ādi  kāma-krodhābhyāṃ viyuktānām  yatīnāṃ saṃnyāsinām  saṃyata-cittānāṃ jñātātma-tattvānām abhita ubhayato jīvatāṃ mṛtānāṃ ca  na dehānta eva teṣāṃ brahmaṇi layaḥ, api tu jīvatām api vartata ity arthaḥ", "category": "Epic, Mahabharata", "book": "Bhagavad Gita", "position": "Chapter 5, Verse 26"}
{"quote": "madhusūdanaḥ : pūrvaṃ kāma-krodhayor utpannayor api vegaḥ soḍhavya ity uktam adhunā tu tayor utpatti-pratibandha eva kartavya ity āha kāmeti  kāma-krodhayor viyogas tad-anutpattir eva tad-yuktānāṃ kāma-krodha-viyuktānām  ataeva yata-cetasāṃ saṃyata-cittānāṃ yatīnāṃ yatna-śīlānāṃ saṃnyāsināṃ viditātmanāṃ sākṣāt-kṛta-paramātmanām abhita ubhayato jīvatāṃ mṛtānāṃ ca teṣāṃ brahma-nirvāṇaṃ mokṣo vartate nityatvāt, na tu bhaviṣyati sādhyatvābhāvāt", "category": "Epic, Mahabharata", "book": "Bhagavad Gita", "position": "Chapter 5, Verse 26"}
{"quote": "viśvanāthaḥ : jñātas tvaṃ-padārtha-nāma-prāpta-paramātma-jñānānāṃ kiyatā kālena brahma-nirvāṇa-sukhaṃ syād ity apekṣāyām āha kāmeti  yata-cetasām uparata-manasāṃ kṣīṇa-liṅga-śarīrāṇām iti yāvat, abhitaḥ sarvato-bhāvenaiva vartata eveti brahma-nirvāṇe tasya naivātivilambam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 26"}
{"quote": "darśana-dhyāna-saṃsparśair matsya-kūrma-vihaṅgamāḥ  svāny apatyāni puṣṇanti tathāham api padmaja  iti", "category": "Epic, Mahabharata", "book": "Bhagavad Gita", "position": "Chapter 5, Verse 26"}
{"quote": "sparśān kṛtvā bahir bāhyāṃś cakṣuś caivāntare bhruvoḥ  prāṇāpānau samau kṛtvā nāsābhyantara-cāriṇau", "category": "Epic, Mahabharata", "book": "Bhagavad Gita", "position": "Chapter 5, Verse 27"}
{"quote": "yatendriya-mano-buddhir munir mokṣa-parāyaṇaḥ  vigatecchā-bhaya-krodho yaḥ sadā mukta eva saḥ", "category": "Epic, Mahabharata", "book": "Bhagavad Gita", "position": "Chapter 5, Verse 28"}
{"quote": "śrīdharaḥ : sa yogī brahma-nirvāṇam ity ādiṣu yogī mokṣam avāpnotīty uktam  tam eva yogaṃ saṅkṣepeṇāha sparśān iti dvābhyām  bāhyā eva sparśā rūpa-rasādayo viṣayāś cintitāḥ santo 'ntaḥ praviśanti  tāṃs tac-cintā-tyāgena bahir eva kṛtvā  cakṣur bhruvor antare bhrū-madhya eva kṛtvātyantaṃ netrayor nimīlane hi nidrayā mano līyate  unmīlane ca bahiḥ prasarati  tad-ubhaya-doṣa-parihārārtham ardha-nimīlanena bhrū-madhye dṛṣṭiṃ nidhāyety arthaḥ  ucchvāsa-niḥśvāsa-rūpeṇa nāsikayor abhyantare carantau prāṇāpānāv ūrdhvādho-gati-rodhena samau kṛtvā, kumbhakaṃ kṛtvety arthaḥ  yad vā prāṇo 'yaṃ yathā na bhair niryāti yathā cāpāno 'ntar na praviśati, kintu nāsā-madhya eva dvāv api yathā caratas tathā mandābhyām ucchvāsa-niḥśvāsābhyāṃ samau kṛtveti", "category": "Epic, Mahabharata", "book": "Bhagavad Gita", "position": "Chapter 5, Verse 27"}
{"quote": "bhoktāraṃ yajña-tapasāṃ sarva-loka-maheśvaram  suhṛdaṃ sarva-bhūtānāṃ jñātvā māṃ śāntim ṛcchati", "category": "Epic, Mahabharata", "book": "Bhagavad Gita", "position": "Chapter 5, Verse 29"}
{"quote": "śrīdharaḥ : nanv evam indriyādi-saṃyamana-mātreṇa kathaṃ muktiḥ syāt ? na tan-mātreṇa, kintu jñāna-dvāreṇety āha bhoktāram iti  yajñānāṃ tapasāṃ caiva mama bhaktaiḥ samarpitānāṃ yadṛcchayā bhoktāraṃ pālakam iti vā  sarveṣāṃ lokānāṃ mahāntam īśvaram  sarva-bhūtānāṃ suhṛdaṃ nirapekṣopakāriṇam  antaryāmiṇaṃ māṃ jñātvā mat-prasādena śāntiṃ mokṣam ṛcchati prāpnoti", "category": "Epic, Mahabharata", "book": "Bhagavad Gita", "position": "Chapter 5, Verse 29"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ saṃnyāsa-yogo nāma pañcamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "madhusūdanaḥ : evaṃ yoga-yuktaḥ kiṃ jñātvā mucyata iti tadāha bhoktāram iti  sarveṣāṃ yajñānāṃ tapasāṃ ca kartṛ-rūpeṇa devatā-rūpeṇa ca bhoktāraṃ bhoga-kartāraṃ pālakam iti vā  bhuja pālanābhyavahārayoḥ iti dhātuḥ  sarveṣāṃ lokānāṃ mahāntam īśvaraṃ hiraṇyagarbhādīnām api niyantāram  sarveṣāṃ prāṇināṃ suhṛdaṃ pratyupakāra-nirapekṣatayopakāriṇaṃ sarvāntgaryāmiṇaṃ sarva-bhāsakaṃ paripūrṇa-sac-cid-ānanadaika-rasaṃ paramārtha-satyaṃ sarvātmānaṃ nārāyaṇaṃ māṃ jñātvātmatvena sākṣātkṛtya śāntiṃ sarva-saṃsāroparatiṃ muktim ṛcchati prāpnotīty arthaḥ  tvāṃ paśyann api kathaṃ nāhaṃ mukta ity āśaṅkyānirākaraṇāya viśeṣaṇāni  ukta-rūpeṇaiva mama jñānaṃ mukti-kāraṇam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 5, Verse 29"}
{"quote": "aneka-sādhanābhyāsa-niṣpannaṃ hariṇeritam  sva-svarūpa-parijñānaṃ sarveṣāṃ mukti-sādhanam", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām sva-svarūpa-parijñānaṃ nāma pañcamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "viśvanāthaḥ : evambhūtasya yogino 'pi jñānina iva bhakty-utthena paramātma-jñānenaiva mokṣa ity āha bhoktāram iti  yajñānāṃ karmi-kṛtānāṃ tapasāṃ ca jñāni-kṛtānāṃ bhoktāraṃ pālayitāram iti karmiṇāṃ jñānināṃ copāsyam  sarva-lokānāṃ maheśvaraṃ mahā-niyantāram antaryāminaṃ yoginām upāsyam  sarva-bhūtānāṃ suhṛdaṃ kṛpayā sva-bhakta-dvārā sva-bhakty-upadeśena hita-kāriṇam iti bhaktānām upāsyaṃ māṃ jñātveti sattva-guṇa-maya-jñānena nirguṇasya mamānubhavāsambhavāt bhaktyāham ekayā grāhyaḥ iti mad-ukteḥ  nirguṇayā bhaktyaiva yogī svopāsyaṃ paramātmānaṃ mām aparokṣānubhava-gocarīkṛtya śāntiṃ mokṣam ṛcchati prāpnoti", "category": "Epic, Mahabharata", "book": "Bhagavad Gita", "position": "Chapter 5, Verse 29"}
{"quote": "iti sārārtha-darśinyāṃ harṣiṇyāṃ bhakta-cetasām  gītāsu pañcamo 'dhyāyaḥ saṃgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "baladevaḥ : evaṃ samādhi-sthaḥ kṛta-svātmāvalokanaḥ paramātmānam upāsyam ucyata ity āha bhoktāram iti  yajñānāṃ tapasāṃ ca bhoktāraṃ pālakam  sarveṣāṃ lokānāṃ vidhi-rudrādīnām api maheśvaram  tam īśvarāṇāṃ paramaṃ maheśvaraṃ [śvetu 6.7] ity ādi śravaṇāt  sarva-bhūtānāṃ suhṛdaṃ nirapekṣopakārakam  īdṛśaṃ māṃ jñātvā svārādhyatayānubhūya śāntiṃ saṃsāra-nivṛttim ṛcchati labhate  sarveśvarasya suhṛdaś ca samārādhanaṃ khalu sukhāvahaṃ sukha-sādhanam iti", "category": "Epic, Mahabharata", "book": "Bhagavad Gita", "position": "Chapter 5, Verse 29"}
{"quote": "iti śrīmad-bhagavad-gītopaniṣad-bhāṣye pañcamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 5, Verse 5"}
{"quote": "anāśritaḥ karma-phalaṃ kāryaṃ karma karoti yaḥ  sa saṃnyāsī ca yogī ca na niragnir na cākriyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 1"}
{"quote": "pūrvādhyāye saṃkṣepeṇoktaṃ yogaṃ prapañcayituṃ ṣaṣṭhādhyāyārambhaḥ  tatra tāvat sarva-karmāṇi manasā saṃnyasya [gītā 5.13] ity ārabhya saṃnyāsa-pūrvikāyā jñāna-niṣṭhāyās tātparyenābhidhānād duḥkha-rūpatvāc ca karmaṇaḥ sahasā saṃnyāsātiprasaṅgaṃ prāptaṃ vārayituṃ saṃnyāsād api śreṣṭhatvena karma-yogaṃ stauti anāśrita iti dvābhyām  karma-phalam anāśrito 'napekṣamāṇaḥ sann avaśya-kāryatayā vihitaṃ karma yaḥ karoti, sa eva saṃnyāsī yogī ca na tu niragnir agni-sādhyeṣṭākhya-karma-tyāgī  na cākriyo 'nagni-sādhya-pūrtākhya-karma-tyāgī", "category": "Epic, Mahabharata", "book": "Bhagavad Gita", "position": "Chapter 6, Verse 1"}
{"quote": "athavā na niragnir na cākriyaḥ saṃnyāsī yogī ceti mantavyaḥ  kintu sāgniḥ sakriyaś ca niṣkāma-karmānuṣṭhāyī saṃnyāsī yogī ceti mantavya iti stūyate  apaśavo vā anye go-aśvebhyaḥ paśavo go-aśvān ity atreva praśaṃsā-lakṣaṇayā nañ-anvayopapattiḥ  atra cākriya ity anenaiva sarva-karma-saṃnyāsini labdhe niragnir iti vyarthaṃ syād ity agni-śabdena sarvāṇi karmāṇy upalakṣya niragnir iti saṃnyāsī kriyā-śabdena citta-vṛttīr upalakṣyākriya iti niruddha-citta-vṛttir yogī ca kathyate  tena na niragniḥ saṃnyāsī mantavyo na cākriyo yogī mantavya iti yathā-saṅkhyam ubhaya-vyatireko darśanīyaḥ  evaṃ sati nañ-dvayam apy upapannam iti draṣṭavyam", "category": "Epic, Mahabharata", "book": "Bhagavad Gita", "position": "Chapter 6, Verse 1"}
{"quote": "aṣṭāṅga-yogābhyāse pravṛttenāpi citta-śodhakaṃ niṣkāma-karma na tyājyam ity āha karma-phalam āśrito 'napekṣamāṇaḥ kāryam avaśya-kartavyatvena śāstra-vihitaṃ karma yaḥ karoti, sa eva karma-phala-saṃnyāsāt saṃnyāsī, sa eva viṣaya-bhogeṣu cittābhāvād yogī cocyate  na ca niragnir agnihotrādi-karma-mātra-tyāgavān eva sannyāsy ucyate  na cākriyo na daihika-ceṣṭā-śūnyo 'rdha-nimīlita-netra eva yogī cocyate", "category": "Epic, Mahabharata", "book": "Bhagavad Gita", "position": "Chapter 6, Verse 1"}
{"quote": "proktaṃ karma-yogam aṣṭāṅga-yoga-śiraskam upadekṣyann ādau tau tad-upāyatvāt taṃ karma-yogam stauti bhagavān anāśrita iti dvābhyām  karma-phalam paśv-anna-putra-svargādi-kāmanāśrito 'nicchan kāryam avaśya-kartavyatayā vihitaṃ karma yaḥ karoti, sa saṃnyāsī jñāna-yoga-niṣṭhaḥ, yogī cāṣṭāṅga-yoga-niṣṭhaḥ sa eva  karma-yogenaiva tayoḥ siddhir iti bhāvaḥ  na niragnir agnihotrādi-karma-tyāgī yati-veśaḥ sannyāsī na cākriyaḥ śarīra-karma-tyāgī ardha-mudrita-netro yogī  atra yogam aṣṭāṅgaṃ cikīrṣūṇāṃ sahasā karma na tyājyam iti matam", "category": "Epic, Mahabharata", "book": "Bhagavad Gita", "position": "Chapter 6, Verse 1"}
{"quote": "yaṃ saṃnyāsam iti prāhur yogaṃ taṃ viddhi pāṇḍava  na hy asaṃnyasta-saṃkalpo yogī bhavati kaścana", "category": "Epic, Mahabharata", "book": "Bhagavad Gita", "position": "Chapter 6, Verse 2"}
{"quote": "śrīdharaḥ : kuta ity apekṣāyāṃ karma-yogasyaiva saṃnyāsatvaṃ pratipādayann āha yam iti  saṃnyāsam iti prāhuḥ prakarṣeṇa śreṣṭhatvenāhuḥ  nyāsa evāty arecayat ity ādi śruteḥ  kevalāt phala-saṃnyasanād dhetor yogam eva taṃ jānīhi  kuta ity apekṣāyām iti śabdokto hetur yoge 'py astīty āha na hīti  na saṃnyastaḥ phala-saṃkalpo yena sa karma-niṣṭho jñāna-niṣṭho vā kaścid api na hi yogī bhavati  ataḥ phala-saṅkalpa-tyāga-sāmyāt saṃnyāsī ca phala-saṅkalpa-tyāgād eva citta-vikṣepābhāvād yogī ca bhavaty eva sa ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 2"}
{"quote": "madhusūdanaḥ : asaṃnyāse 'pi saṃnyāsa-śabda-prayoge nimitta-bhūtaṃ guṇa-yogaṃ darśayitum āha yaṃ saṃnyāsam iti  yaṃ sarva-karma-tat-phala-parityāgaṃ saṃnyāsam iti prāhuḥ śrutayaḥ nyāsa evāty arecayat, brāhmaṇāḥ puatraiṣaṇāyāś ca vittaiṣaṇāyāś ca lokaiṣaṇāyāś ca vyutthāyātha bhikṣā-caryaṃ caranti ity ādyāḥ  yogaṃ phala-tṛṣṇā-kartṛtvābhimānayoḥ parityāgena vihita-karmānuṣṭhānaṃ taṃ saṃnyāsaṃ viddhi he pāṇḍava  abrahma-dattaṃ brahma-dattam ity āha taṃ vayaṃ manyāmahe brahma-datta-sadṛśo 'yam iti nyāyāt para-śabdaḥ paratra prayujyamānaḥ sādṛśyaṃ bodhayati gauṇyā vṛttyā tad-bhāvāropeṇa vā  prakṛte tu kiṃ sādṛśyam ? iti tad āha nahīti  hi yasmād asaṃnyasta-saṃkalpo 'tyakta-phala-saṅkalpaḥ kaścana kaścid api yogī na bhavati  api tu sarvo yogī tyakta-phala-saṅkalpa eva bhavatīti phala-tyāga-sāmyāt tṛṣṇā-rūpa-vitta-vṛtti-nirodha-sāmyāc ca gauṇyā vṛttyā karmy eva saṃnyāsī ca yogī ca bhavatīty arthaḥ  tathā hi - yogaś citta-vṛtti-nirodhaḥ [yogas 1.2] pramāṇa-viparyaya-vikalpa-nidrā-smṛtaya [yogas 1.6] iti vṛttayaḥ pañca-vidhāḥ  tatra pratyakṣānumāna-śāstropamānārthāpatty-abhāvākhyāni pramāṇāni ṣaḍ iti vaidikāḥ  pratyakṣānumānāgamāḥ pramāṇāni [yogas 1.7] trīṇīti yogāḥ  antarbhāva-bahir-bhāvābhyāṃ saṅkoca-vikāsau draṣṭavyau  ataeva tārkikādīnāṃ mata-bhedāḥ  viparyayo mithyā-jñānam tasya pañca bhedā avidyāsmitā-rāga-dveṣābhiniveśaḥ [yogas 2.3] ta eva ca kleśāḥ  śabda-jñānānupātī vastu-śūnyo vikalpaḥ [yogas 1.9] pramā-bhrama-vilakṣaṇo 'sad-artha-vyavahāraḥ śaśa-viṣāṇam asat-puruṣasya catanyam ity ādiḥ  abhāva-pratyayālambanā vṛttir nidrā [yogas 1.10] na tu jñānādy-abhāva-mātram ity arthaḥ  anubhūta-viṣayāsaṃpramoṣaḥ smṛtiḥ [yogas 1.11] pūrvānubhava-saṃskārajaṃ jñānam ity arthaḥ  sarva-vṛtti-janyatvād ante kathanam  lajjādi-vṛttīnām api āñcasv evāntarbhāvo draṣṭavyaḥ  etādṛśāṃ sarvāsāṃ citta-vṛttīnāṃ norodho yoga iti ca samādhir iti ca kathyate  phala-saṅkalpas tu rāgākhyas tṛtīyo viparyaya-bhedas tan-nirodha-mātram api gauṇyā vṛttyā yoga iti saṃnyāsa iti cocyata iti na virodhaḥ", "category": "Epic, Mahabharata", "book": "Bhagavad Gita", "position": "Chapter 6, Verse 2"}
{"quote": "viśvanāthaḥ : karma-phala-tyāga eva saṃnyāsa-śabdārthaḥ  vastutas tathā viṣayebhyaś citta-naiścalyam eva yoga-śabdārthaḥ  tasmāt saṃnyāsa-yoga-śabdayor aikyārtham evāgatam ity āha yam iti  asaṃnyasto na saṃnyastas tyaktaḥ saṅkalpaḥ phalākāṅkṣā viṣaya-bhoga-spṛhā yena saḥ", "category": "Epic, Mahabharata", "book": "Bhagavad Gita", "position": "Chapter 6, Verse 2"}
{"quote": "nanu siṃho mānavakaḥ ity ādau śauryādi-guṇa-sādṛśyena tathā prayogaḥ  prakṛteḥ kiṃ sādṛśyam iti cet tatrāha na hīti  asaṃnyasta-saṃkalpaḥ kaścana kaścid jñāna-yogy aṣṭāṅga-yogī ca na bhavaty api tu saṃnyasta-saṃkalpa eva bhavatīty arthaḥ  saṃnyastaḥ parityaktaḥ saṅkalpaḥ phalecchā ca yena saḥ  tathā phala-tyāga-sādṛśyāt tṛṣṇā-rūpa-citta-vṛtti-nirodha-sādṛśyāc ca karma-yoginas tad-ubhayatvena prayogo gauṇa-vṛttyeti", "category": "Epic, Mahabharata", "book": "Bhagavad Gita", "position": "Chapter 6, Verse 2"}
{"quote": "ārurukṣor muner yogaṃ karma kāraṇam ucyate  yogārūḍhasya tasyaiva śamaḥ kāraṇam ucyate", "category": "Epic, Mahabharata", "book": "Bhagavad Gita", "position": "Chapter 6, Verse 3"}
{"quote": "śrīdharaḥ : tarhi yāvaj-jīvaṃ karma-yoga eva prāpta ity āśaṅkya tasyāvadhim āha ārurukṣor iti  jñāna-yogam āroḍhuṃ prātum icchoḥ puṃsas tad-ārohe kāraṇaṃ karmocyate  citta-śuddhi-karatvāt  jñāna-yogam ārūḍhasya tu tasyaiva dhyāna-niṣṭhasya śamaḥ samādhiś citta-vikṣepaka-karmoparamo jñāna-paripāke kāraṇam ucyate", "category": "Epic, Mahabharata", "book": "Bhagavad Gita", "position": "Chapter 6, Verse 3"}
{"quote": "madhusūdanaḥ : tat kiṃ praśastatvāt karma-yoga eva yāvaj-jīvam anuṣṭheya iti nety āha ārurukṣor iti  yogam antaḥ-karaṇa-śuddhi-rūpaṃ vairāgyam ārurukṣor āroḍhum icchor na tvārūḍhasya muner bhaviṣyataḥ karma-phala-tṛṣṇā-tyāginaḥ karma śāstra-vihitam agnihotrādi nityaṃ bhagavad-arpaṇa-buddhyā kṛtaṃ kāraṇaṃ yogārohaṇe sādhanam anuṣṭheyam ucyate veda-mukhena mayā  yogārūḍhasya yogam antaḥ-karaṇa-śuddhi-rūpaṃ vairāgyaṃ prāptavatas tu tasyaiva pūrvaṃ karmiṇo 'pi sataḥ śamaḥ sarva-karma-saṃnyāsa eva kāraṇam anuṣṭheyatayā jñāna-paripāka-sādhanam ucyate", "category": "Epic, Mahabharata", "book": "Bhagavad Gita", "position": "Chapter 6, Verse 3"}
{"quote": "viśvanāthaḥ : nanu tarhy aṣṭāṅga-yogino yāvaj-jīvam eva niṣkāma-karma-yogaḥ prāpta ity āśaṅkya tasyāvadhim āha ārurukṣor iti  muner yogābhyāsino yogaṃ niścala-dhyāna-yogam āroḍhuṃ icchos tad-ārohe kāraṇaṃ karma cocyate citta-śuddhi-karatvāt  tatas tasya yogaṃ dhyāna-yogam ārūḍhasya dhyāna-niṣṭhā-prāptaḥ śamaḥ vikṣepaka-sarva-karmoparamaḥ kāraṇam  tad evaṃ samyak-citta-śuddhi-rahito yogārurukṣuḥ", "category": "Epic, Mahabharata", "book": "Bhagavad Gita", "position": "Chapter 6, Verse 3"}
{"quote": "baladevaḥ : nanv evam aṣṭāṅga-yogino yāvaj jīvaṃ karmānuṣṭhānaṃ prāptam iti cet tatrāha ārurukṣor iti  muner yogābhyāsino yogaṃ dhyāna-niṣṭhām ārurukṣos tad-ārohe karma kāraṇaṃ hṛd-viśuddhi-kṛttvāt  tasyaiva yogārūḍhasya dhyāna-niṣṭhasya tad-dāḍhye śamo vikṣepaka-karmoparatiḥ kāraṇam", "category": "Epic, Mahabharata", "book": "Bhagavad Gita", "position": "Chapter 6, Verse 3"}
{"quote": "yadā hi nendriyārtheṣu na karmasv anuṣajjate  sarva-saṃkalpa-saṃnyāsī yogārūḍhas tadocyate", "category": "Epic, Mahabharata", "book": "Bhagavad Gita", "position": "Chapter 6, Verse 4"}
{"quote": "śrīdharaḥ : kīdṛśo 'yaṃ yogārūḍho yasya śamaḥ kāraṇam ucyata iti ? atrāha yadeti  indriyārtheṣv indriya-bhogyeṣu śabdādiśu tat-sādhaneṣu ca karmasu yadā nānuṣajjate āsaktiṃ na karoti  tatra hetuḥ āsakti-mūla-bhūtān sarvā bhoga-viṣayān karma-viṣayāṃś ca saṅkalpān saṃnyasituṃ tyaktuṃ śīlaṃ yasya saḥ  tadā yogārūḍha ucyate", "category": "Epic, Mahabharata", "book": "Bhagavad Gita", "position": "Chapter 6, Verse 4"}
{"quote": "madhusūdanaḥ : kadā yogārūḍho bhavatīty ucyate yadeti  yadā yasmiṃś citta-samādhāna-kāla indriyārtheṣu śabdādiśu karmasu ca nitya-naimittika-kāmya-laukika-pratiṣiddheṣu nānuṣajjate teṣāṃ mithyātva-darśanenātmano 'kartr-abhoktṛ-paramānanadādvaya-svarūpa-darśanena ca prayojanābhāva-buddhyāham eteṣāṃ kartā mamaite bhogyā ity abhiniveśa-rūpam anuṣaṅgaṃ na karoti  hi yasmāt tasmāt sarva-saṅkalpa-saṃnyāsī sarveṣāṃ saṅkalpānām idaṃ mayā kartavyam etat phalaṃ bhoktavyam ity evaṃ rūpāṇāṃ mano-vṛtti-viśeṣāṇāṃ tad-viṣayāṇāṃ ca kāmānāṃ tat-sādhanānāṃ ca karmaṇāṃ tyāga-śīlaḥ  tadā śabdādiṣu karmasu cānuṣaṅgasya tad-dhetoś ca saṅkalpasya yogārohaṇa-pratibandhakasyābhāvād yogaṃ samādhim ārūḍho yogārūḍha ity ucyate", "category": "Epic, Mahabharata", "book": "Bhagavad Gita", "position": "Chapter 6, Verse 4"}
{"quote": "viśvanāthaḥ : samyak-śuddha-cittas tu yogārūḍhas taj-jñāpakaṃ lakṣaṇam āha yadeti  indriyārtheṣu śabdādiṣu karmasu tat-sādhaneṣu", "category": "Epic, Mahabharata", "book": "Bhagavad Gita", "position": "Chapter 6, Verse 4"}
{"quote": "baladevaḥ : yogārūḍhatva-jñāpakaṃ cihnam āha yadeti  indriyārtheṣu śabdādiṣu tat-sādhaneṣu karmasu ca yadātmānanda-rasikaḥ san na sajjate  tatra hetuḥ sarveti  sarvān bhoga-viṣayān karma-viṣayāś ca saṅkalpānāsattimūla-bhūtān saṃnyasituṃ parityaktuṃ śīlaṃ yasya saḥ", "category": "Epic, Mahabharata", "book": "Bhagavad Gita", "position": "Chapter 6, Verse 4"}
{"quote": "uddhared ātmanātmānaṃ nātmānam avasādayet  ātmaiva hy ātmano bandhur ātmaiva ripur ātmanaḥ", "category": "Epic, Mahabharata", "book": "Bhagavad Gita", "position": "Chapter 6, Verse 5"}
{"quote": "śrīdharaḥ : ato viṣayāsakti-tyāge mokṣaṃ tad-āsaktau ca bandhaṃ paryālocya rāgādi-svabhāvaṃ tyajed ity āha uddhared iti  ātmanā viveka-yuktenātmānaṃ saṃsārād uddharet  na tv avasādayed adho na nayet  hi yata ātmaiva manaḥ-saṅgādy-uparata ātmanaḥ svasya bandhur upakārakaḥ  ripur apakārakaś ca", "category": "Epic, Mahabharata", "book": "Bhagavad Gita", "position": "Chapter 6, Verse 5"}
{"quote": "madhusūdanaḥ : yo yadaivaṃ yogārūḍho bhavati tadā tenātmanaivātmoddhṛto bhavati saṃsārānartha-vrātāt  ata uddhared iti  ātmanā viveka-yuktena manasātmānaṃ svaṃ jīvaṃ saṃsāra-samudre nimagnaṃ tata uddharet  ut ūrdhvaṃ haret  viṣayāsaṅga-parityāgena yogārūḍhatām āpādayed ity arthaḥ  na tu viṣayāsaṅgenātmānam avasādayet saṃsāra-samudre majjayet  hi yasmād ātmaivātmano bandhur hitakārī saṃsāra-bandhanān mocana-hetur nānyaḥ kaścil laukikasya bandhor api snehānubandhena bandha-hetutvāt  ātmaiva nānyaḥ  kaścit ripuḥ śatru-rahita-kāri-viṣaya-bandhanāgāra-praveśāt kośakāra ivātmanaḥ svasya  bāhyasyāpi ripor ātma-prayuktatvād yuktam avadhāraṇam ātmaivaa ripur ātmana iti", "category": "Epic, Mahabharata", "book": "Bhagavad Gita", "position": "Chapter 6, Verse 5"}
{"quote": "viśvanāthaḥ : yasmād indriyārthāsaktyaivātmā saṃsāra-kūpe patitas taṃ yatnenoddhared iti  ātmanā viṣayāsakti-rahitena manasātmānaṃ jīvam uddharet  viṣayāsakti-sahitena manasā tv ātmānaṃ nāvasādayet na saṃsāra-kūpe pātayet  tasmād ātmā mana eva bandhur mana eva ripuḥ", "category": "Epic, Mahabharata", "book": "Bhagavad Gita", "position": "Chapter 6, Verse 5"}
{"quote": "mana eva manuṣyāṇāṃ kāraṇaṃ bandha-mokṣayoḥ  bandhāya viṣayāsaṅgo muktyai nirviṣayaṃ manaḥ  iti", "category": "Epic, Mahabharata", "book": "Bhagavad Gita", "position": "Chapter 6, Verse 5"}
{"quote": "bandhur ātmātmanas tasya yenātmaivātmanā jitaḥ  anātmanas tu śatrutve vartetātmaiva śatruvat", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "śrīdharaḥ : katham-bhūtasyātmaiva bandhuḥ ? katham-bhūtasya cātmaiva ripur ity apekṣāyām āha bandhur iti  yenātmanaivātmā kārya-kāraṇa-saṅghāta-rūpo jito vaśīkṛtasya tathābhūtasyātmana ātmaiva bandhuḥ  anātmano 'jitātmanas tv ātmaivātmanaḥ śatrutve śatruvad apakāra-kāritve varteta", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "madhusūdanaḥ : idānīṃ kiṃ-lakṣaṇa ātmātmano bandhuḥ kiṃ-lakṣaṇo vātmano ripur ity ucyate bandhur iti  ātmā kārya-karaṇa-saṃghāto yena jitaḥ sva-vaśīkṛta ātmanaiva viveka-yuktena manasaiva na tu śastrādinā  tasyātmā svarūpam ātmano bandhur ucchṛṅkhala-sva-pravṛtty-abhāvena sva-hita-karaṇāt  anātmanas tv ajitātmana ity etat  śatrutve śatru-bhāve vartetātmaiva śatruvat  bāhya-śatrur ivocchṛṅkhala-pravṛttyā svasya svenāniṣṭācaraṇāt", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "viśvanāthaḥ : kasya sa bandhuḥ ? kasya sa ripur ity apekṣāyām āha bandhur iti  yenātmanā jīvenātmā mano jitas tasya jīvasya sa ātmā mano bandhuḥ  anātmano 'jita-manasas tv ātmaiva mana eva śatruvat śatrutve 'pakārakatve varteta", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "baladevaḥ : kīdṛśasya sa bandhuḥ ? kīdṛśasya sa ripur ity apekṣāyām āha bandhur iti  yenātmanā jīvenātmā mana eva jitas tasya jīvasya sa ātmā mano bandhus tad-upakārī  anātmano 'jita-manasas tu jīvasyātmaiva mana eva śatruvat śatrutve 'pakārakatve varteta", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "jitātmanaḥ praśāntasya paramātmā samāhitaḥ  śītoṣṇa-sukha-duḥkheṣu tathā mānāpamānayoḥ", "category": "Epic, Mahabharata", "book": "Bhagavad Gita", "position": "Chapter 6, Verse 7"}
{"quote": "śrīdharaḥ : jitātmanaḥ svasmin bandhutvaṃ sphuṭayati jitātmana iti  jita ātmā yena tasya praśāntasya rāgādi-rahitasyaiva  paraṃ kevalam ātmā śītoṣṇādiṣu satsv api samāhitaḥ svātma-niṣṭho bhavati nānyasya  yad vā tasya hṛdi paramātmā samāhitaḥ sthito bhavati", "category": "Epic, Mahabharata", "book": "Bhagavad Gita", "position": "Chapter 6, Verse 7"}
{"quote": "madhusūdanaḥ : jitātmanaḥ sva-bandhutvaṃ vivṛṇoti jitātmana iti  śītoṣṇa-sukha-duḥkheṣu citta-vikṣepa-kareṣu satsv api tathā mānāpamānayoḥ pūjā-paribhavayoś citta-vikṣepa-hetvoḥ sator iti teṣu samatveneti vā  jitātmanaḥ prāg-uktasya jitendriyasya praśāntasya sarvatra sama-buddhayā rāga-dveṣa-śūnyasya paramātmā sva-prakāśa-jñāna-svabhāva ātmā samāhitaḥ samādhi-viṣayo yogārūḍho bhavati  param iti vā cchedaḥ  jitātmanaḥ praśāntasyaiva paraṃ kevalam ātmā samāhito bhavati nānyasya  tasmāj jitātmā praśāntaś ca bhaved ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 7"}
{"quote": "viśvanāthaḥ : atha yogārūḍhasya cihnāni darśayati tribhiḥ  jitātmano jita-manasaḥ praśāntasya rāgādi-rahitasya yoginaḥ param atiśayena samāhitaḥ samādhi-stha ātmā bhavet  śītādiṣu satsv api mānāpamānayoḥ prāptayor api", "category": "Epic, Mahabharata", "book": "Bhagavad Gita", "position": "Chapter 6, Verse 7"}
{"quote": "baladevaḥ : yogārambha-yogyām avasthām āha jiteti tribhiḥ  śītoṣṇādiṣu mānāpamānayoś ca jitātmano 'vikṛta-manasaḥ praśāntasya rāgādi-śūnyasyātmā param atyarthaṃ samāhitaḥ samādhistho bhavati", "category": "Epic, Mahabharata", "book": "Bhagavad Gita", "position": "Chapter 6, Verse 7"}
{"quote": "jñāna-vijñāna-tṛptātmā kūṭastho vijitendriyaḥ  yukta ity ucyate yogī sama-loṣṭāśma-kāñcanaḥ", "category": "Epic, Mahabharata", "book": "Bhagavad Gita", "position": "Chapter 6, Verse 8"}
{"quote": "śrīdharaḥ : yogārūḍhasya lakṣaṇaṃ śraiṣṭhyaṃ coktam upapādya upasaṃharati jñāneti  jñānam aupadeśikaṃ vijñānam aparokṣānubhavaḥ tābhyāṃ tṛpto nirākāṅkṣa ātmā cittaṃ yasya  ataḥ kūṭastho nirvikāraḥ  ataeva vijitānīndriyāṇi yena  ataeva samāni loṣṭādīni yasya  mṛt-piṇḍa-pāṣāṇa-suvarṇeṣu heyopādeya-buddhi-śūnyaḥ  sa yukto yogārūḍha ity ucyate", "category": "Epic, Mahabharata", "book": "Bhagavad Gita", "position": "Chapter 6, Verse 8"}
{"quote": "madhusūdanaḥ : kiṃ ca jñāneti  jñānaṃ śāstroktānāṃ padārthānām aupadeśikaṃ jñānaṃ vijñānaṃ tad-aprāmāṇya-śaṅkā-nirākaraṇa-phalena vicāreṇa tathaiva teṣāṃ svānubhavenāparokṣīkaraṇaṃ tābhyāḥ tṛptaḥ saṃjātālaṃ-pratyaya ātmā cittaṃ yasya sa tathā  kūṭāstho viṣaya-saṃnidhāv api vikāra-śūnyaḥ  ataeva vijitāni rāga-dveṣa-pūrvakād viṣaya-grahaṇādvayāvartitānīndriyāṇi yena saḥ  ataeva heyopādeya-buddhi-śūnyatvena samāni mṛt-piṇḍa-pāṣāṇa-kāñcanāni yasya saḥ  yogī paramahaṃsa-parivrājakaḥ para-vairāgya-yukto yogārūḍha ity ucyate", "category": "Epic, Mahabharata", "book": "Bhagavad Gita", "position": "Chapter 6, Verse 8"}
{"quote": "viśvanāthaḥ : jñānam aupadeśikaṃ vijñānam aparokṣānubhavas tābhyāṃ tṛpto nirākāṅkṣa ātmā cittaṃ yasya saḥ  kūṭastha ekenaiva svabhāvena sarva-kālaṃ vyāpya sthitaḥ sarva-vastuṣv anāsaktatvāt  samāni loṣṭādīni yasya saḥ  loṣṭaṃ mṛt-piṇḍaḥ", "category": "Epic, Mahabharata", "book": "Bhagavad Gita", "position": "Chapter 6, Verse 8"}
{"quote": "baladevaḥ : jñāneti  jñānam śāstrajaṃ vijñānam viviktātmānubhavas tābhyāṃ tṛptātmā pūrṇa-manāḥ  kūṭastha eka-svabhāvatayā sarva-kālaṃ sthitaḥ  ato vijitendriyaḥ prakṛti-viviktātma-mātra-niṣṭhatvāt  prākṛteṣu loṣṭrādiṣu  loṣṭaṃ mṛt-piṇḍaḥ  īdṛśo yogī niṣkāma-karmī yukta ātma-darśana-rūpa-yogābhyāsa-yogya ucyate", "category": "Epic, Mahabharata", "book": "Bhagavad Gita", "position": "Chapter 6, Verse 8"}
{"quote": "suhṛn-mitrāry-udāsīna-madhyastha-dveṣya-bandhuṣu  sādhuṣv api ca pāpeṣu sama-buddhir viśiṣyate", "category": "Epic, Mahabharata", "book": "Bhagavad Gita", "position": "Chapter 6, Verse 9"}
{"quote": "śrīdharaḥ : suhṛn-mitrādiṣu sama-buddhi-yuktas tu tato 'pi śreṣṭha ity āha suhṛd iti  suhṛt svabhāvenaiva hitāśaṃsī  mitraṃ sneha-vaśenopakārakaḥ  arir ghātakaḥ  udāsīno vivadamānayor apy upekṣakaḥ  madhya-stho vivadamānayor ubhayor api hitāśaṃsī  dveṣyo dveṣa-viṣayaḥ  bandhuḥ saṃbandhī  sādhavaḥ sad-ācārāḥ  pāpā durācārāḥ  eteṣu samā rāga-dveṣādi-śūnyā buddhir yasya sa tu viśiṣṭaḥ", "category": "Epic, Mahabharata", "book": "Bhagavad Gita", "position": "Chapter 6, Verse 9"}
{"quote": "madhusūdanaḥ : suhṛn-mitrādiṣu sama-buddhis tu sarva-yogi-śreṣṭha ity āha suhṛd iti  suhṛt pratyupakāram anapekṣya pūrva-snehaṃ sambandhaṃ ca vinaivopakartā  mitraṃ snehenopakārakaḥ  ariḥ svakṛtāpakāram anapekṣya svabhāva-krauryeṇāpakartā  udāsīno vivadamānayor ubhayor apy upekṣakaḥ  madhya-stho vivadamānayor ubhayor api hitaiṣī  dveṣyaḥ sva-kṛtāpakāram apekṣyāpakartā  bandhuḥ saṃbandhenopakartā  eteṣu sādhuṣu śāstra-vihita-kāriṣu pāpeṣu śāstra-pratiṣiddha-kāriṣv api  ca-kārād anyeṣu ca sarveṣu sama-buddhiḥ kaḥ kīdṛk-karmety avyāpṛta-buddhiḥ sarvatra rāga-dveṣa-śūnyao viśiṣyate sarvatra utkṛṣṭo bhavati  vimucyate iti vā pāṭhaḥ", "category": "Epic, Mahabharata", "book": "Bhagavad Gita", "position": "Chapter 6, Verse 9"}
{"quote": "viśvanāthaḥ : suhṛt svabhāvenaiva hitāśaṃsī  mitraṃ kenāpi snehena hita-kārī  arir ghātakaḥ  udāsīno vivadamānayor upekṣakaḥ  madhya-stho vivadamānayor vivādāpahārārthī  dveṣyo 'pakārakatvāt dveṣārhaḥ  bandhuḥ saṃbandhī  sādhavo dhārmikāḥ  pāpā adhārmikāḥ  eteṣu sama-buddhis tu viśiṣyate  sama-loṣṭāśma-kāñcanāt sakāśād api śreṣṭhaḥ", "category": "Epic, Mahabharata", "book": "Bhagavad Gita", "position": "Chapter 6, Verse 9"}
{"quote": "baladevaḥ : suhṛd iti  yaḥ suhṛd-ādiṣu sama-buddhiḥ, sa sama-loṣṭāśma-kāñcanād api yoginaḥ sakāśād viśiṣyate śreṣṭho bhavati  tatra suhṛt svabhāvena hitecchuḥ  mitraṃ kenāpi snehena hita-kṛt  arir nirmitrato 'narthecchuḥ  udāsīno vivadamānayor anapekṣakaḥ  madhya-sthas tayor vivādāpahārārthī  dveṣo 'pakārikatvāt dveṣārhaḥ  bandhuḥ saṃbandhena hitecchuḥ  sādhavo dhārmikāḥ  pāpā adhārmikāḥ", "category": "Epic, Mahabharata", "book": "Bhagavad Gita", "position": "Chapter 6, Verse 9"}
{"quote": "yogī yuñjīta satatam ātmānaṃ rahasi sthitaḥ  ekākī yata-cittātmā nirāśīr aparigrahaḥ", "category": "Epic, Mahabharata", "book": "Bhagavad Gita", "position": "Chapter 6, Verse 10"}
{"quote": "śrīdharaḥ : evaṃ yogārūḍhasya lakṣaṇam uktvedānīṃ tasya sāṅgaṃ yogaṃ vidhatte yogīty ādinā sa yogī paramo mata ity antena granthena yogīti  yogī yogārūḍhaḥ  ātmānaṃ manaḥ  yuñjīta samāhitaṃ kuryāt  satataṃ nirantaram  rahasy ekānte sthitaḥ san  ekākī saṅga-śūnyaḥ  yataṃ saṃyataṃ cittam ātmā dehaś ca yasya  nirāśīr nirākāṅkṣaḥ  aparigrahaḥ parigraha-śūnyaś ca", "category": "Epic, Mahabharata", "book": "Bhagavad Gita", "position": "Chapter 6, Verse 10"}
{"quote": "madhusūdanaḥ : evaṃ yogārūḍhasya lakṣaṇaṃ phalaṃ coktvā tasya sāṅgaṃ yogaṃ vidhatte yogīty ādibhiḥ sa yogī paramo mata ity antais trayoviṃśatyā ślokaiḥ  tatraivam uttama-phala-prāptaye yogīti  yogī yogārūḍha ātmānaṃ cittaṃ satataṃ nirantaraṃ yuñjīta kṣiptam ūḍha-vikṣipta-bhūmi-parityāgenaikāgra-nirodha-bhūmibhyāṃ samāhitaṃ kuryāt  rahasi giri-guhādau yoga-pratibandhaka-durjanādi-varjite deśe sthita ekākī tyakta-sarva-gṛha-parijanaḥ saṃnyāsī  cittam antaḥ-karaṇam ātmā dehaś ca saṃyatau yoga-pratibandhaka-vyāpāra-śūnyau yasya sa yata-cittātmā  yato nirāśīr vairāgya-dārḍhyena vigata-tṛṣṇaḥ  ataeva cāparigrahaḥ śāstrābhyanujñātenāpi yoga-pratibandhakena parigraheṇa śūnyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 10"}
{"quote": "viśvanāthaḥ : atha sāṅgaṃ yogaṃ vidhatte yogīty ādinā sa yogī paramo mata ity atas tena  yogī yogārūḍha ātmānaṃ mano yuñjīta samādhi-yuktaṃ kuryāt", "category": "Epic, Mahabharata", "book": "Bhagavad Gita", "position": "Chapter 6, Verse 10"}
{"quote": "baladevaḥ : atha tasya sāṅgaṃ yogam upadiśati yogīty ādi trayoviṃśatyā  yogī niṣkāma-karmī  ātmānaṃ manaḥ satatam aharahar yuñjīta samādhi-yuktaṃ kuryāt  rahasi nirjane niḥśabde deśe sthitaḥ  tatrāpy ekākī dvitīya-śūnyas tatrāpi yata-cittātmā yatau yoga-pratikūla-vyāpāra-varjitau citta-dehau yasya saḥ  yato nirāśīr dṛḍha-vairāgyatayetaratra nispṛhaḥ  aparigraho nirāhāraḥ", "category": "Epic, Mahabharata", "book": "Bhagavad Gita", "position": "Chapter 6, Verse 10"}
{"quote": "śucau deśe pratiṣṭhāpya sthiram āsanam ātmanaḥ  nātyucchritaṃ nātinīcaṃ cailājinakuśottaram", "category": "Epic, Mahabharata", "book": "Bhagavad Gita", "position": "Chapter 6, Verse 11"}
{"quote": "tatraikāgraṃ manaḥ kṛtvā yata-cittendriya-kriyaḥ  upaviśyāsane yuñjyād yogam ātma-viśuddhaye", "category": "Epic, Mahabharata", "book": "Bhagavad Gita", "position": "Chapter 6, Verse 12"}
{"quote": "śrīdharaḥ : āsana-niyamaṃ darśayann āha śucāv iti dvābhyām  śuddhe sthāne ātmanaḥ svasya āsanaṃ sthāpayitvā  kīdṛśam ? sthiram acalam  nātyucchritaṃ nātīvonnatam  na cātinīcam  celaṃ vastram  ajinaṃ vyāghrādi-carma  celājine kuśebhya uttare yasya  kuśānām upari carma tad upari vastram āstīryetety arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 11"}
{"quote": "tatreti  tatra tasminn āsana upaviśyaikāgraṃ vikṣepa-rahitaṃ manaḥ kṛtvā yogaṃ yuñjyād abhyaset  yatāḥ saṃyatāś cittasyendriyāṇāṃ ca kriyā yasya saḥ  ātmano manaso viśuddhaya upaśāntaye", "category": "Epic, Mahabharata", "book": "Bhagavad Gita", "position": "Chapter 6, Verse 12"}
{"quote": "madhusūdanaḥ : tatrāsana-niyamaṃ darśayann āha śucau deśa iti dvābhyām  śucau svabhāvataḥ saṃskārato vā śuddhe jana-samudāya-rahite nirbhaye gaṅgā-taṭa-guhādau deśe sthāne pratiṣṭhāpya sthiram niścalam nātyucchritaṃ nātyuccaṃ nāpy atinīcam cailājina-kuśottaraṃ cailaṃ mṛdu-vastram ajinaṃ mṛdu-vyāghrādi-carma te kuśebhya uttare uparitane yasmiṃs tat  āsyate 'sminn ity āsanaṃ kuśamaya-vṛṣy-upari mṛdu-carma tad-upari mṛdu-vastra-rūpam ity arthaḥ  tathā cāha bhagavān patañjaliḥ sthira-sukham āsanam iti  ātmana iti parāsana-vyāvṛtty-arthaṃ tasyāpi parecchā-niyamābhāvena yoga-vikṣepa-paratvāt", "category": "Epic, Mahabharata", "book": "Bhagavad Gita", "position": "Chapter 6, Verse 11"}
{"quote": "etad evābhipretya dhyānābhyāsa-prakarṣaṃ vidadhe bhagavān - yogī yuñjīta satataṃ [gītā 6.10] yuñjyād yogam ātma-viśuddhaye [gītā 6.12]  yukta āsīta mat-para [gītā 6.14]ity ādi bahu-kṛtvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 12"}
{"quote": "samaṃ kāya-śiro-grīvaṃ dhārayann acalaṃ sthiraḥ  saṃprekṣya nāsikāgraṃ svaṃ diśaś cānavalokayan", "category": "Epic, Mahabharata", "book": "Bhagavad Gita", "position": "Chapter 6, Verse 13"}
{"quote": "praśāntātmā vigata-bhīr brahmacāri-vrate sthitaḥ  manaḥ saṃyamya mac-citto yukta āsīta mat-paraḥ", "category": "Epic, Mahabharata", "book": "Bhagavad Gita", "position": "Chapter 6, Verse 14"}
{"quote": "śrīdharaḥ : cittaikāgryāpayoginīṃ dehādhikāriṇāṃ darśayann āha samam iti dvābhyām  kāya iti dehasya madhya-bhāgo vivakṣitaḥ  kāyaś ca śiraś ca grīvā ca kāya-śiro-grīvam  mūlādhārād ārabhya mūrdhāgra-paryantaṃ samam avakram  acalaṃ niścalam  dhārayan  sthiro dṛḍha-prayatno bhūtvety arthaḥ  svīyaṃ nāsikāgraṃ samprekṣya ity ardha-nimīlita-netra ity arthaḥ  itas tato diśaś cānavalokayan āsīta ity uttareṇānvayaḥ", "category": "Epic, Mahabharata", "book": "Bhagavad Gita", "position": "Chapter 6, Verse 13"}
{"quote": "praśānteti  praśānta ātmā cittaṃ yasya  vigatā bhīr bhayaṃ yasya  brahmacāri-vrate brahmacarye sthitaḥ san  manaḥ saṃyamya pratyāhṛtya  mayy eva cittaṃ yasya  aham eva paraṃ puruṣārtho yasya sa mat-paraḥ  evaṃ yukto bhūtvāsīta tiṣṭhet", "category": "Epic, Mahabharata", "book": "Bhagavad Gita", "position": "Chapter 6, Verse 14"}
{"quote": "madhusūdanaḥ : tad-arthaṃ bāhyam āsanam uktvādhunā tatra kathaṃ śarīra-dhāraṇam ity ucyate samam iti  kāyaḥ śarīra-madhyaṃ sa ca śiraś ca grīvā ca kāya-śiro-grīvaṃ mūlādhārād ārabhya mūrdhānta-paryantaṃ samam avakram acalam akampaṃ dhārayann eka-tattvābhyāsena vikṣepa-saha-bhāvya-aṅgam ekayattvābhāvaṃ sampādayan sthiro dṛḍha-prayatno bhūtvā  kiṃ ca svaṃ svīyaṃ nāsikāgraṃ saṃprekṣyaiva laya-vikṣepa-rāhityāya viṣaya-pravṛtti-rahito 'nimīlita-netra ity arthaḥ  diśaś cānavalokayann antarāntarā diśāṃ cāvalokanam akurvan yoga-pratibandhakatvāt tasya  evambhūtaḥ sann āsīnety uttareṇa sambandhaḥ", "category": "Epic, Mahabharata", "book": "Bhagavad Gita", "position": "Chapter 6, Verse 13"}
{"quote": "vyākhyātṛtve 'pi me nātra bhāṣya-kāreṇa tulyatā  guñjāyāḥ kiṃ nu hemnaika-tulārohe 'pi tulyatā", "category": "Epic, Mahabharata", "book": "Bhagavad Gita", "position": "Chapter 6, Verse 14"}
{"quote": "yuñjann evaṃ sadātmānaṃ yogī niyata-mānasaḥ  śāntiṃ nirvāṇa-paramāṃ mat-saṃsthām adhigacchati", "category": "Epic, Mahabharata", "book": "Bhagavad Gita", "position": "Chapter 6, Verse 15"}
{"quote": "śrīdharaḥ : yogābhyāsa-phalam āha yuñjann evam iti  evam ukta-prakāreṇa sadātmānaṃ mano yuñjan samāhitaṃ kurvan  niyataṃ niruddhaṃ mānasaṃ cittaṃ yasya saḥ  śāntiṃ saṃsāroparamaṃ prāpnoti  kathambhūtam ? nirvāṇaṃ paramaṃ prāpyaṃ yasyāṃ tām  mat-saṃsthāṃ mad-rūpeṇāvasthitām", "category": "Epic, Mahabharata", "book": "Bhagavad Gita", "position": "Chapter 6, Verse 15"}
{"quote": "evaṃ sthite yuñjann eva sadātmānam ity anena samprajñātaḥ samādhir ekāgra-bhūmāv uktaḥ  niyata-mānasa ity anena tat-phala-bhūto 'samprajñāta-samādhir nirodha-bhūmāv uktaḥ  śāntim iti nirodha-samādhija-saṃskāra-phala-bhūtā praśānta-vāhitā  nirvāṇa-paramam iti dharma-meghasya samādhes tattva-jñāna-dvārā kaivalya-hetutvaṃ, mat-saṃsthām ity anenaupaniṣadābhimataṃ kaivalyaṃ darśitam  yasmād evaṃ mahā-phalo yogas tasmāt taṃ mahatā prayatnena sampādayed ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 15"}
{"quote": "viśvanāthaḥ : ātmānaṃ mano yuñjan dhyāna-yoga-yuktaṃ kurvan  yato niyata-mānaso viṣayoparata-cittaḥ  nirvāṇo mokṣa eva paramaḥ prāpyo yasyāṃ mayy eva nirviśeṣa-brahmaṇi samyak sthā sthitir yasyāṃ tāṃ śāntiṃ saṃsāroparatiṃ prāpnoti", "category": "Epic, Mahabharata", "book": "Bhagavad Gita", "position": "Chapter 6, Verse 15"}
{"quote": "baladevaḥ : evam āsīnasya kiṃ syāt tad āha yuñjann iti  yogī sadā pratidinam ātmānaṃ yuñjann arpayan  niyata-mānasaḥ mat-sparśa-pariśuddhatayā niyataṃ niścalaṃ mānasaṃ cittaṃ yasya sa, mat-saṃsthāṃ mad-adhīnāṃ nirvāṇa-paramāṃ śāntim adhigacchati labhate  tam eva viditvātimṛtyum eti [śvetu 3.8] ity ādi śravaṇāt  nirvāṇa-paramāṃ mokṣāvadhikām iti siddhayo 'pi yoga-phalānīty uktam", "category": "Epic, Mahabharata", "book": "Bhagavad Gita", "position": "Chapter 6, Verse 15"}
{"quote": "nātyaśnatas tu yogo 'sti na caikāntam anaśnataḥ  na cātisvapna-śīlasya jāgrato naiva cārjuna", "category": "Epic, Mahabharata", "book": "Bhagavad Gita", "position": "Chapter 6, Verse 16"}
{"quote": "śrīdharaḥ : yogābhyāsa-niṣṭhasyāhārādi-niyamam āha nātyaśanata iti dvyābhyām  atyantam adhikaṃ bhuñjānasya ekāntam atyantam abhuñjānasyāpi yogaḥ samādhir na bhavati  tathātinidrā-śīlasyātijāgrataś ca yogo naivāsti", "category": "Epic, Mahabharata", "book": "Bhagavad Gita", "position": "Chapter 6, Verse 16"}
{"quote": "nātīśīte na caivoṣṇe na dvandve nānilānvite  kāleṣv eteṣu yuñjīta na yogaṃ dhyāna-tat-paraḥ  ity ādi", "category": "Epic, Mahabharata", "book": "Bhagavad Gita", "position": "Chapter 6, Verse 16"}
{"quote": "pūrayed aśanenārdhaṃ tṛtīyam udakena tu  vāyoḥ saṅcaraṇārthaṃ tu caturtham avaśeṣayet  iti", "category": "Epic, Mahabharata", "book": "Bhagavad Gita", "position": "Chapter 6, Verse 16"}
{"quote": "baladevaḥ : yogam abhyasyato bhojanādi-niyamam āha nātīti dvyābhyām  atyaśanam anatyaśanaṃ ca, atisvāpo 'tijāgaraś ca, yoga-virodhy-ativihārādi cottarāt", "category": "Epic, Mahabharata", "book": "Bhagavad Gita", "position": "Chapter 6, Verse 16"}
{"quote": "yuktāhāra-vihārasya yukta-ceṣṭasya karmasu  yukta-svapnāvabodhasya yogo bhavati duḥkha-hā", "category": "Epic, Mahabharata", "book": "Bhagavad Gita", "position": "Chapter 6, Verse 17"}
{"quote": "śrīdharaḥ : tarhi kathambhūtasya yogo bhavatīti ? ata āha - yuktāhāreti  yukto niyata āhāro vihāraś ca gatir yasya  karmasu kāryeṣu yuktā niyatā ceṣṭā yasya  yuktau niyatau svapnāvabodhau nidrā-jāgarau yasya  tasya duḥkha-nivartako yogo bhavati sidhyati", "category": "Epic, Mahabharata", "book": "Bhagavad Gita", "position": "Chapter 6, Verse 17"}
{"quote": "ity ādi prāg uktam  vihārasya niyatatvaṃ yoganān na paraṃ gacched ity ādi  karmasu ceṣṭāyā niyatatvaṃ vāg-ādi-cāpala-parityāgaḥ  rātrer vibhāga-trayaṃ kṛtvā prathamānyayor jāgaraṇaṃ madhye svapanam iti svapnāvabodhayor niyata-kālatvam  evam anye 'pi yoga-śāstroktā niyamā draṣṭavyāḥ  viśvanāthaḥ : yukto niyata evāhāro bhojanaṃ vihāro gamanaṃ ca yasya tasya karmasu vyavahārika-pāramārthika-kṛtyeṣu yuktā niyatā eva ceṣṭā vāg-vyāpārādyā yasya tasya  baladevaḥ : yukteti  mitāhāra-vihārasya karmasu laukika-pāramārthika-kṛtyeṣu mita-vāgādi-vyāpārasya mita-svāpa-jāgarasya ca sarva-duḥkha-nāśako yogo bhavati tasmād yogī tathā tathā vartate", "category": "Epic, Mahabharata", "book": "Bhagavad Gita", "position": "Chapter 6, Verse 17"}
{"quote": "yadā viniyataṃ cittam ātmany evāvatiṣṭhate  niḥspṛhaḥ sarva-kāmebhyo yukta ity ucyate tadā", "category": "Epic, Mahabharata", "book": "Bhagavad Gita", "position": "Chapter 6, Verse 18"}
{"quote": "śrīdharaḥ : kadā niṣpanna-yogaḥ puruṣo bhavatīty apekṣāyām āha yadeti  viniyataṃ viśeṣeṇa niruddhaṃ sac-cittam ātmany eva yadā niścalaṃ tiṣṭhati  kiṃ ca sarva-kāmebhya aihikāmuṣmika-bhogebhyo niḥspṛho vigata-tṛṣṇo bhavati  tadā muktaḥ prāpta-yoga ity ucyate", "category": "Epic, Mahabharata", "book": "Bhagavad Gita", "position": "Chapter 6, Verse 18"}
{"quote": "madhusūdanaḥ : evam ekāgra-bhūmau samprajñātaṃ samādhim abhidhāya nirodha-bhūmāv asamprajñātaṃ samādhiṃ vaktum upakramate yadeti  yadā yasmin kāle para-vairāgya-vaśād viniyataṃ viśeṣeṇa niyataṃ sarva-vṛtti-śūnyatām āpāditaṃ cittaṃ vigata-rajas-tamaskam antaḥkaraṇa-sattvaṃ svacchatvāt sarva-viṣayākāra-grahaṇa-samartham api sarvato-niruddha-vṛttikatvād ātmany eva pratyak citi anātmānuparakte vṛtti-rāhitye 'pi svataḥ-siddhasyātmākārasya vārayitum aśakyatvāc citer eva prādhānyān nyag-bhūtaṃ sad avatiṣṭhate niścalaṃ bhavati  tadā tasmin sarva-vṛtti-nirodha-kāle yuktaḥ samāhita ity ucyate  kaḥ ? yaḥ sarva-kāmebhyo niḥspṛhaḥ  nirgatā doṣa-darśanena sarvebhyo dṛṣṭādṛṣṭa-viṣayebhyaḥ kāmebhyaḥ spṛhā tṛṣṇā yasyeti paraṃ vairāgyam asamprajñāta-samādher antaraṅgaṃ sādhanam uktam  tathā ca vyākhyātaṃ prāk", "category": "Epic, Mahabharata", "book": "Bhagavad Gita", "position": "Chapter 6, Verse 18"}
{"quote": "viśvanāthaḥ :yogī niṣpanna-yogaḥ kadā bhaved ity ākāṅkṣāyām āha yadeti  viniyataṃ niruddhaṃ cittam ātmani svasminn evāvatiṣṭhate niścalī-bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 18"}
{"quote": "baladevaḥ : yogī niṣpanna-yogaḥ kadā syād ity apekṣāyām āha yadeti  yogam abhyasyato yoginaś cittam yadā viniyataṃ niruddhaṃ sadātmany eva svasminn evāvasthitaṃ sthiraṃ bhavati, tad-ātmetara-sarva-spṛhā-śūnyo yukto niṣpanna-yogaḥ kathyate", "category": "Epic, Mahabharata", "book": "Bhagavad Gita", "position": "Chapter 6, Verse 18"}
{"quote": "yathā dīpo nivāta-stho neṅgate sopamā smṛtā  yogino yata- cittasya yuñjato yogam ātmanaḥ", "category": "Epic, Mahabharata", "book": "Bhagavad Gita", "position": "Chapter 6, Verse 19"}
{"quote": "śrīdharaḥ : ātmaikyākāratayāvasthitasya cittasyopamānam āha yatheti  vāta-śūnye deśe sthito dīpo yathā neṅgate na vicalati  sopamā dṛṣṭāntaḥ  kasya ? ātma-viṣayaṃ yogaṃ yuñjato 'bhyasyato yoginaḥ  yataṃ niyataṃ cittaṃ yasya tasya niṣkampatayā prakāśakatayā cācañcalaṃ tac cittaṃ tadvat tiṣṭhatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 19"}
{"quote": "ātmano yogaṃ yuñjata iti vyākhyāne dārṣṭāntikālābhaḥ sarvāvasthasyāpi cittasya sarvadātmākāratayātma-pada-vaiyarthyaṃ ca  na hi yogenātmākāratā cittasya sampādyate, kintu svata evātmākārasya sato 'nātmākāratā nivartyata iti  tasmād dārṣṭāntika-pratipādanārtham evātma-padam  yata-cittasyeti bhāva-paro nirdeśaḥ karma-dhārayo vā yatasya cittasyety arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 19"}
{"quote": "baladevaḥ : tadā yogī kīdṛśo bhavatīty apekṣāyām āha yatheti  nirvāta-deśa-stho dīpo neṅgate na calati niścalaḥ sa-prabhas tiṣṭhati sa dīpo yathā yathāvad upamā yogajñaiḥ smṛtā cintitā  sopamety atra so 'ci lope cet pāda-pūraṇam [pāṇ 6.1.134] iti sūtrāt sandhiḥ  upamā-śabdenopamānaṃ bodhyam  kasyety āha yogina iti  yata-cittasya niruddha-sarva-citta-vṛtter ātmano yogaṃ dhyānaṃ yuñjato 'nutiṣṭhataḥ  nivṛtta-sakaletara-citta-vṛttir abhyudita-jñāna-yogī niścala-sa-pradīpa-sadṛśo bhavatīti", "category": "Epic, Mahabharata", "book": "Bhagavad Gita", "position": "Chapter 6, Verse 19"}
{"quote": "yatroparamate cittaṃ niruddhaṃ yoga-sevayā  yatra caivātmanātmānaṃ paśyann ātmani tuṣyati 20 sukham ātyantikaṃ yat tad buddhi-grāhyam atīndriyam  vetti yatra na caivāyaṃ sthitaś calati tattvataḥ", "category": "Epic, Mahabharata", "book": "Bhagavad Gita", "position": "Chapter 6, Verse 21"}
{"quote": "yaṃ labdhvā cāparaṃ lābhaṃ manyate nādhikaṃ tataḥ  yasmin sthito na duḥkhena guruṇāpi vicālyate", "category": "Epic, Mahabharata", "book": "Bhagavad Gita", "position": "Chapter 6, Verse 22"}
{"quote": "taṃ vidyād duḥkha-saṃyoga-viyogaṃ yoga-saṃjñitam  sa niścayena yoktavyo yogo 'nirviṇṇa-cetasā", "category": "Epic, Mahabharata", "book": "Bhagavad Gita", "position": "Chapter 6, Verse 23"}
{"quote": "ātmany eva toṣe hetum āha sukham iti  yatra yasminn avasthā-viśeṣe yat tat kim api niratiśayam ātyantikaṃ nityaṃ sukhaṃ vetti  nanu tadā viṣayendriya-sambandhābhāvāt kutaḥ sukhaṃ syāt ? tatrāha atīndriyaṃ viṣayendriya-sambandhātītam  kevalaṃ buddhyaivātmākāratayā grāhyam  ataeva ca yatra sthitaḥ saṃs tattvata ātma-svarūpān naiva calati", "category": "Epic, Mahabharata", "book": "Bhagavad Gita", "position": "Chapter 6, Verse 21"}
{"quote": "acalatvam evopapādayati yam iti  yam ātma-sukha-rūpaṃ lābhaṃ labdhvā tato 'dhikam aparaṃ lābhaṃ na manyate  tasyaiva niratiśaya-sukhatvāt  yasmiṃś ca sthito mahatāpi śītoṣṇādi-duḥkhena na vicālyate nābhibhūyate  etenāniṣṭa-nivṛtti-phalenāpi yogasya lakṣaṇam uktaṃ draṣṭavyam", "category": "Epic, Mahabharata", "book": "Bhagavad Gita", "position": "Chapter 6, Verse 22"}
{"quote": "yasmād evaṃ mahā-phalo yogas tasmāt sa eva yatnato 'bhyasanīya ity āha tam iti sārdhena  sa yogo niścayena śāstrācāryopadeśa-janitena nirveda-rahitena cetasā yoktavyaḥ  duḥkha-buddhyā prayatna-śaithilyaṃ nirvedaḥ", "category": "Epic, Mahabharata", "book": "Bhagavad Gita", "position": "Chapter 6, Verse 23"}
{"quote": "madhusūdanaḥ : evaṃ sāmānyena samādhim uktvā nirodha-samādhiṃ vistareṇa vivarītum ārambhate yatreti  yatra yasmin pariṇāma-viśeṣe yoga-sevayā yogābhyāsa-pāṭavena jāte sati niruddham eka-viṣayaka-vṛtti-pravāha-rūpām ekāgratāṃ tyaktvā nirindhanāgnivad upaśāmyan nirvṛttikatayā sarva-vṛtti-nirodha-rūpeṇa pariṇataṃ bhavati  yatra ca yasmiṃś ca pariṇāme sati ātmanā rajas-tamo 'nabhibhūta-śuddha-sattva-mātreṇāntaḥ-karaṇenātmānaṃ pratyak-caitanyaṃ paramātmābhinnaṃ sac-cid-ānanda-ghanam anantam advitīyaṃ paśyan vedānta-pramāṇajayā vṛttyā sākṣātkurvann ātmany eva paramānanda-ghane tuṣyati, na dehendriya-saṃghāte, na vā tad-bhogye 'nyatra  paramātma-darśane saty atuṣṭi-hetv-abhāvāt tuṣyaty eveti vā  tam antaḥ-karaṇa-pariṇāmaṃ sarva-citta-vṛtti-nirodha-rūpaṃ yogaṃ vidyād iti pareṇānvayaḥ  yatra kāla iti tu vyākhyānam asādhu tac-chabdānanvayāt", "category": "Epic, Mahabharata", "book": "Bhagavad Gita", "position": "Chapter 6, Verse 20"}
{"quote": "antaḥkaraṇena niruddha-sarva-vṛttikenety arthaḥ  vṛttyā tu sukhāsvādanaṃ gauḍācāryais tatra pratiṣiddham - nāsvādayet sukhaṃ tatra niḥsaṅgaṃ prajñayā bhavet iti  mahad idaṃ samādhau sukham anubhavāmīti sa-vikalpa-vṛtti-rūpā prajñā sukhāsvādaḥ  taṃ vyutthāna-rūpatvena samādhi-virodhitvād yogī na kuryāt  ataevaitādṛśyā prajñayā saha saṅgaṃ parityajet tāṃ nirundhyād ity arthaḥ  nirvṛttikena tu cittena svarūpa-sukhānubhavas taiḥ pratipāditaḥ  svasthaṃ śāntaṃ sa-nirvāṇa-kathyaṃ sukham uttamam iti spaṣṭaṃ caitad upariṣṭhāt kariṣyate", "category": "Epic, Mahabharata", "book": "Bhagavad Gita", "position": "Chapter 6, Verse 21"}
{"quote": "yatra na caivāyaṃ sthitaś calati tattvata ity uktam upapādayati yaṃ labdhveti  yaṃ ca niratiśayātmaka-sukha-vyañjakaṃ nirvṛttika-cittāvasthā-viśeṣaṃ labdhvā santatābhyāsa-paripākena sampādyāparaṃ lābhaṃ tato 'dhikaṃ na manyate  kṛtaṃ kṛtyaṃ prāptaṃ prāpaṇīyam ity ātma-lābhāc ca paraṃ vidyate iti smṛteḥ  evaṃ viṣaya-bhoga-vāsanayā samādher vicalanaṃ nāstīty uktvā śīta-vāta-maśakādy-upadrava-nivāraṇārtham api tan nāstīty āha yasmin paramātma-sukha-maye nirvṛttika-cittāvasthā-viśeṣe sthito yogī guruṇā mahatā śastra-nipātādi-nimittena mahatāpi duḥkhena na vicālyate kim uta kṣudreṇety arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 22"}
{"quote": "utseka utsecanaṃ śoṣaṇādhvasyāyena jaloddharaṇam iti yāvat  atra sampradāya-vida ākhyāyikām ācakṣate  kasyacit kila pakṣiṇo 'ṇḍāni tīra-sthāni taraṅga-vegena sumudro 'pajahāra  sa ca samudraṃ śoṣayiṣāmy eveti pravṛttaḥ sva-mukhāgreṇaikaikaṃ jala-bindum upari pracikṣepa  tadā ca bahubhiḥ pakṣibhir bandhu-vargair vāryamāṇo 'pi naivopararāma  yadṛcchayā ca tatrāgatena nāradena nivārito 'py asmin janmani janmāntare vā yena kenāpy upāyena samudraṃ śoṣayiṣyāmy eveti pratijajñe  tataś ca daivānukūlyāt kṛpālur nārado garuḍaṃ tat-sāhāyyāya preṣayāmāsa  samudras tvaj-jñāti-droheṇa tvām avamanyata iti vacanena  tato garuḍa-pakṣa-vātena śuṣyan samudro bhītas tāny aṇḍāni tasmai pakṣiṇe pradadāv iti  evam akhedena mano-nirodhe parama-dharme pravartamānaṃ yoginam īśvaro 'nugṛhṇāti  tataś ca pakṣiṇa iva tasyābhimataṃ sidhyatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 23"}
{"quote": "saṃkalpa-prabhavān kāmāṃs tyaktvā sarvān aśeṣataḥ  manasaivendriya-grāmaṃ viniyamya samantataḥ", "category": "Epic, Mahabharata", "book": "Bhagavad Gita", "position": "Chapter 6, Verse 24"}
{"quote": "śrīdharaḥ : kiṃ ca saṅkalpeti  saṃkalpāt prabhavo yeṣāṃ tān yoga-pratikūlān sarvān kāmān aśeṣataḥ sa-vāsanāṃs tyaktvā manasaiva viṣaya-doṣa-darśinā sarvataḥ prasarantam indriya-samūhaṃ viśeṣeṇa niyamya  yogo yoktavya iti pūrveṇānvayaḥ", "category": "Epic, Mahabharata", "book": "Bhagavad Gita", "position": "Chapter 6, Verse 24"}
{"quote": "madhusūdanaḥ : kiṃ ca kṛtvā yogo 'bhyasnīyaḥ ? saṅkalpo duṣṭeṣv api viṣayeṣv aśobhanatvādarśanena śobhanādhyāsaḥ  tasmāc ca saṅkalpād idaṃ me syād idaṃ me syād ity evaṃ-rūpāḥ kāmāḥ prabhavanti  tān śobhanādhyāsa-prabhavān viṣayābhilāṣān vicāra-janyāśobhanatva-niścayena śobhanādhyāsa-bādhād dṛṣṭeṣu srak-candana-vanitādiṣv adṛṣṭeṣu cendra-loka-pārijātāpsaraḥ-prabhṛtiṣu śva-vānta-pāyasavat svata eva sarvān brahma-loka-paryantān aśeṣato niravaśeṣān savāsanāṃs tyaktvā, ataeva kāma-pūrvakatvād indirya-pravṛttes tad-apāye sati viveka-yuktena manasaivendriya-prāptaṃ cakṣur-ādi-karaṇa-samūhaṃ viniyamya samantataḥ sarvebhyo viṣayebhyaḥ pratyāhṛtya śanaiḥ śanair uparamed ity anvayaḥ", "category": "Epic, Mahabharata", "book": "Bhagavad Gita", "position": "Chapter 6, Verse 24"}
{"quote": "baladevaḥ : sa yogaḥ prārambha-daśāyāṃ niścayena prayatne kṛte saṃsetsyaty evety adhyavasāyena yoktavyo 'nuṣṭheyaḥ  ātmany ayogatva-mananaṃ nirvedas tad-rahitena cetasā hṛtāṇḍārṇava-śoṣakat-pakṣivat sotsāhenety arthaḥ  etādṛśaṃ yogam ārabhamāṇasya prāthamikaṃ kṛtyam āha saṅkalpeti  saṅkalpāt prabhavo yeṣāṃ tān yoga-virodhinaḥ kāmān viṣayān aśeṣataḥ sa-vāsanāṃs tyaktvā  sphuṭam anyat  manasā viṣaya-doṣa-darśinā", "category": "Epic, Mahabharata", "book": "Bhagavad Gita", "position": "Chapter 6, Verse 24"}
{"quote": "śanaiḥ śanair uparamed buddhyā dhṛti-gṛhītayā  ātma-saṃsthaṃ manaḥ kṛtvā na kiṃcid api cintayet", "category": "Epic, Mahabharata", "book": "Bhagavad Gita", "position": "Chapter 6, Verse 25"}
{"quote": "śrīdharaḥ : yadi tu prāktana-karma-saṃskāreṇa mano vicalet tarhi dhāraṇayā sthirīkuryād ity āha śanair iti  dhṛtir dhāraṇā  tayā gṛhītayā vaśīkṛtayā buddhyā  ātma-saṃstham ātmany eva samyak sthitaṃ niścalaṃ manaḥ kṛtvoparamet  tac ca śanaiḥ śanair abhyāsa-krameṇa  na tu sahasā  uparama-svarūpam āha na kiṃcid api cintayet  niścale manasi svayam eva prakāśamāna-paramānanda-svarūpo bhūtvātma-dhyānād api nivartetety arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 25"}
{"quote": "yathā ghaṭa utpadyamānaḥ svato viyat-pūrṇaṃ evotpadyate  jala-taṇḍulādi-pūraṇaṃ tūtpanne ghaṭe paścāt puruṣa-prayatnena bhavati  tatra jalādau niḥsārite 'pi viyan-niḥsārayituṃ na śakyate  mukha-pidhāne 'py antarviyad avatiṣṭhata eva tathā cittam utpadyamānaṃ caitanya-pūrṇam evotpadyate  utpanne tu tasmin mūṣāniṣikta-druta-tāmravad ghaṭa-duḥkhādi-rūpatvaṃ bhoga-hetu-dharmādharma-sahakṛta-sāmagrī-vaśād bhavati  tatra ghaṭa-duḥkhādy-anātmākāre virāma-pratyayābhyāsena nivārite 'pi nirnimittaś cid-ākāro vārayituṃ na śakyate  tato nirodha-samādhinā nirvṛttikena cittena saṃskāra-mātra-śeṣatayātisūkṣmatvena nirupādhika-cid-ātma-mātrābhimukhatvād vṛttiṃ vinaiva nirvighnam ātmānubhūyate  tad etad āha ātma-saṃsthaṃ manaḥ kṛtvā na kiṃcid api cintayed iti  ātmani nirupādhike pratīci saṃsthā samāptir yasya tad-ātma-saṃsthaṃ sarva-prakāra-vṛtti-śūnyaṃ svabhāva-siddhātmākāra-mātra-viśiṣṭaṃ manaḥ kṛtvā dhṛti-gṛhītayā viveka-buddhyā sampādyāsaṃprajñāta-samādhi-sthaḥ san kiṃcid api anātmānam ātmānaṃ vā na cintayet, na vṛttyā viṣayīkuryāt  anātmākāra-vṛttau hi vyutthānam eva syāt  ātmākāra-vṛttau ca samprajñātaḥ samādhir ity asamprajñāta-samādhi-sthairyāya kām api citta-vṛttiṃ notpādayed ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 25"}
{"quote": "baladevaḥ : antimaṃ kṛtyam āha dhṛti-gṛhītayā dhāraṇāvaśīkṛtyā buddhyā mana ātma-saṃsthaṃ kṛtvātmānaṃ dhyātvā samādhāv uparameta tiṣṭhet  ātmano 'nyat kiṃcid api na cintayet  etac ca śanaiḥ śanair abhyāsa-krameṇa, na tu haṭhena", "category": "Epic, Mahabharata", "book": "Bhagavad Gita", "position": "Chapter 6, Verse 25"}
{"quote": "yato yato niścarati manaś cañcalam asthiram  tatas tato niyamyaitad ātmany eva vaśaṃ nayet", "category": "Epic, Mahabharata", "book": "Bhagavad Gita", "position": "Chapter 6, Verse 26"}
{"quote": "śrīdharaḥ : evam api rajo-guṇa-vaśād yadi manaḥ pracalet tarhi punaḥ pratyāhāreṇa vaśīkuryād ity āha yato yata iti  svabhāvataś cañcalaṃ dhāryamāṇam apy asthiraṃ mano yaṃ yaṃ viṣayaṃ prati nirgacchati, tatas tataḥ pratyāhṛtyātmany eva sthiraṃ kuryāt", "category": "Epic, Mahabharata", "book": "Bhagavad Gita", "position": "Chapter 6, Verse 26"}
{"quote": "etan-mūlakam eva ca yogaś citta-vṛtti-nirodhaḥ [yogas 1.2] iti sūtram  tasmād yuktaṃ tatas tato niyamyaitad ātmany evaṃ vaśaṃ nayed iti  viśvanāthaḥ : yadi ca prāktana-doṣodgama-vaśād rajo-guṇa-spṛṣṭaṃ manaś cañcalaṃ syāt, tadā punar yogam abhyased ity āha yato yata iti  baladevaḥ : yadi kadācit prāktana-sūkṣma-doṣān manaḥ pracalet tadā tat pratyāhared ity āha yata iti  yaṃ yaṃ viṣayaṃ prati mano nirgacchati, tatas tata etan mano niyamya pratyāhṛtyātmany eva niratiśaya-sukhatva-bhāvanayā vaśaṃ kuryāt", "category": "Epic, Mahabharata", "book": "Bhagavad Gita", "position": "Chapter 6, Verse 27"}
{"quote": "praśānta-manasaṃ hy enaṃ yoginaṃ sukham uttamam  upaiti śānta-rajasaṃ brahma-bhūtam akalmaṣam", "category": "Epic, Mahabharata", "book": "Bhagavad Gita", "position": "Chapter 6, Verse 27"}
{"quote": "śrīdharaḥ : evaṃ pratyāhārādibhiḥ punaḥ punar mano vaśīkurvan rajo-guṇa-kṣaye sati yoga-sukhaṃ prāpnotīty āha praśānteti  evam ukta-prakāreṇa śāntaṃ rajo yasya tam  ataeva praśāntaṃ mano yasya tam enaṃ niṣkalmaṣam brahmatvaṃ prāptaṃ yoginaṃ uttamam sukhaṃ samādhi-sukhaṃ svayam evopaiti prāpnoti", "category": "Epic, Mahabharata", "book": "Bhagavad Gita", "position": "Chapter 6, Verse 27"}
{"quote": "madhusūdanaḥ : evaṃ yogābhyāsa-balād ātmany eva yoginaḥ praśāmyati manaḥ  tataś ca praśānteti  prakarṣeṇa śāntaṃ nirvṛttikatayā niruddhaṃ saṃskāra-mātra-śeṣaṃ mano yasya taṃ praśānta-manasaṃ vṛtti-śūnyatayā nirmanaskam  nirmanaskatve hetu-garbhaṃ viśeṣaṇa-dvayaṃ śānta-rajasaṃ akalmaṣam iti  śāntaṃ vikṣepakaṃ rajo yasya taṃ vikṣepa-śūnyam  tathā na vidyate kalmaṣam laya-hetus tamo yasya tam akalmaṣam laya-śūnyam  śānta-rajasam ity anenaiva tamo-guṇopalakṣaṇe ' kalmaṣam saṃsāra-hetu-dharmādharmādi-varjitam iti vā  brahma-bhūtaṃ brahmaiva sarvam iti niścayena samaṃ brahma prāptaṃ jīvan-muktam enaṃ yoginam  evam uktena prakāreṇeti śrīdharaḥ  uttamaṃ niratiśayaṃ sukham upaity upagacchati  manas tad-vṛttyor abhāve suṣuptau svarūpa-sukhāvirbhāva-prasiddhiṃ dyotayati hi-śabdaḥ  tathā ca prāg-vyākhyātaṃ sukham ātyantikaṃ yat tad ity atra", "category": "Epic, Mahabharata", "book": "Bhagavad Gita", "position": "Chapter 6, Verse 27"}
{"quote": "baladevaḥ : evaṃ prayatamānasya pūrvavad eva samādhi-sukhaṃ syād ity āha praśānteti  praśāntam ātmany acalaṃ mano yasya tam  ataevākalmaṣaṃ dagdha-prāktana-sūkṣma-doṣam  ataeva śānta-rajasam  brahma-bhūtaṃ sākṣāt-kṛta-viviktāvirbhāvitāṣṭa-guṇakātma-svarūpaṃ yoginaṃ praty uttamam ātmānubhava-rūpaṃ mahat sukhaṃ kartā svayam evopaiti", "category": "Epic, Mahabharata", "book": "Bhagavad Gita", "position": "Chapter 6, Verse 27"}
{"quote": "yuñjann evaṃ sadātmānaṃ yogī vigata-kalmaṣaḥ  sukhena brahma-saṃsparśam atyantaṃ sukham aśnute", "category": "Epic, Mahabharata", "book": "Bhagavad Gita", "position": "Chapter 6, Verse 28"}
{"quote": "śrīdharaḥ : tataś ca kṛtārtho bhavatīty āha yuñjann iti  evam anena prakāreṇa sarvadātmānaṃ mano yuñjan vaśīkurvan  viśeṣeṇa sarvātmanā  vigataṃ kalmaṣaṃ yasya saḥ  yogī sukhenānāyāsena brahmaṇaḥ saṃsparśo 'vidyā-nivartakaḥ sākṣātkāras tad evātyantaṃ sukham aśnute  jīvanmukto bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 28"}
{"quote": "evam anye 'pi prāṇāyāmādaya upāyāś citta-prasādanāya darśitāḥ  tad etac citta-prasādanaṃ bhagavad-anugraheṇa yasya jātaṃ taṃ praty evaitad vacanam - sukheneti  anyathā manaḥ-praśamānupapatteḥ", "category": "Epic, Mahabharata", "book": "Bhagavad Gita", "position": "Chapter 6, Verse 28"}
{"quote": "viśvanāthaḥ : tataś ca kṛtārtha eva bhavatīty āha yuñjann iti  sukham aśnute jīvan-mukta eva bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 28"}
{"quote": "baladevaḥ : evaṃ svātma-sākṣātkārānantaraṃ paramātma-sākṣātkāraś ca labhata ity āha yuñjann iti  evam ukta-prakāreṇa ātmānaṃ svaṃ yuñjan yogenānubhavata tenaiva vigata-kalmaṣo dagdha-sarva-doṣo yogī sukhenānāyāsena brahma-saṃsparśaṃ paramātmānubhavam atyantam aparimitaṃ sukham aśnute prāpnoti", "category": "Epic, Mahabharata", "book": "Bhagavad Gita", "position": "Chapter 6, Verse 28"}
{"quote": "sarva-bhūta-stham ātmānaṃ sarva-bhūtāni cātmani  īkṣate yoga-yuktātmā sarvatra sama-darśanaḥ", "category": "Epic, Mahabharata", "book": "Bhagavad Gita", "position": "Chapter 6, Verse 29"}
{"quote": "śrīdharaḥ : brahma-sākṣātkāram eva darśayati sarva-bhūta-stham iti  yogenābhyasyamānena yuktātmā samāhita-cittaḥ  sarvatra samaṃ brahmaiva paśyatīti sama-darśanaḥ  tathā sa svam ātmānam avidyākṛta-dehādi-pariccheda-śūnyaṃ sarva-bhūteṣu brahmādi-sthāvarānteṣv avasthitaṃ paśyati  tāni cātmany abhedena paśyati", "category": "Epic, Mahabharata", "book": "Bhagavad Gita", "position": "Chapter 6, Verse 29"}
{"quote": "citta-nāśasya sākṣiṇaḥ sakāśāt tad-upādhi-bhūta-cittasya pṛthak-karaṇāt tad-adarśanasya  tasyopāya-dvayam - eko 'samprajñāta-samādhiḥ  samprajñāta-samādhau hi ātmaikākāra-vṛtti-pravāha-yuktam antaḥ-karaṇa-sattvaṃ sākṣiṇānubhūyate niruddha-sarva-vṛttikaṃ tūpaśāntatvān nānubhūyata iti viśeṣaḥ  dvitīyas tu sākṣiṇi kalpitaṃ sākṣyam anṛtatvān nāsty eva sākṣy eva tu paramārtha-satyaḥ kevalo vidyata iti vicāraḥ  tatra pratamam upāyaṃ prapañca-paramārthatā-vādino hairaṇyagarbhādayaḥ prapedire  teṣāṃ paramārthasya cittasyādarśanena sākṣi-darśane nirodhātiriktopāya-sambhavāt  śrīmac-chaṅkara-bhagavat-pūjya-pāda-matopajīvinas tv aupaniṣadāḥ prapañcānṛtatva-vādino dvitīyam evopāyam upeyuḥ  teṣāṃ hy adhiṣṭhāna-jñāna-dārḍhye sati tatra kalpitasya bādhitasya cittasya tad-dṛśyasya cādarśanam anāyāsenaivopapadyate  ataeva bhagavat-pūjya-pādāḥ kutrāpi brahma-vidāṃ yogāpekṣāṃ na vyutpādayāṃ babhūva  ataeva caupaniṣadāḥ paramahaṃsāḥ śraute vedānta-vākya-vicāra eva gurum upasṛtya pravartante brahma-sākṣātkārāya na tu yoge  vicāreṇaiva citta-doṣa-nirākaraṇena tasyānyathā-siddhatvād iti kṛtam adhikena", "category": "Epic, Mahabharata", "book": "Bhagavad Gita", "position": "Chapter 6, Verse 29"}
{"quote": "viśvanāthaḥ : jīvan-muktasya tasya brahma-sākṣātkāraṃ darśayati sarva-bhūta-stham ātmānam iti  paramātmanaḥ sarva-bhūtādhiṣṭhātṛtvam ātmanīti paramātmanaḥ sarva-bhūtādhiṣṭhānaṃ ca  īkṣate aparokṣatayānubhavati  yoga-yuktātmā brahmākārāntaḥkaraṇaḥ  samaṃ brahmaiva paśyatīti sama-darśanaḥ", "category": "Epic, Mahabharata", "book": "Bhagavad Gita", "position": "Chapter 6, Verse 29"}
{"quote": "baladevaḥ : evaṃ niṣpaṇṇa-samādhiḥ pratyakṣita-sva-parātma-yogī parātmanaḥ sarvagatatvaṃ tad anyātmanāṃ druhiṇādīnāṃ sarveṣāṃ tad-āśrayatvaṃ tasyāviṣayamatvaṃ cānubhavatīty āha sarveti  yoga-yuktātmā siddha-samādhis tad ātmānaṃ ātatatvāc ca mātṛtvād ātmā hi paramo hariḥ iti smṛteḥ  yo mām iti vivaraṇāc ca paramātmānaṃ sarva-bhūta-stham nikhilaṃ jīvāntaryāmiṇam īkṣate  ātmani tasminn āśraya-bhūte sarva-bhūtāni ca tam eva sarva-jīvāśrayaṃ cekṣate  sa ity āha sarvatreti  tat tat-karmānuguṇyenoccāvacatayā sṛṣṭeṣu sarveṣu jīveṣu samam vaiṣamya-śūnyaṃ parātmānaṃ paśyatīti tathā", "category": "Epic, Mahabharata", "book": "Bhagavad Gita", "position": "Chapter 6, Verse 29"}
{"quote": "yo māṃ paśyati sarvatra sarvaṃ ca mayi paśyati  tasyāhaṃ na praṇaśyāmi sa ca me na praṇaśyati", "category": "Epic, Mahabharata", "book": "Bhagavad Gita", "position": "Chapter 6, Verse 30"}
{"quote": "śrīdharaḥ : evambhūtātma-jñāne ca sarva-bhūtātmayā mad-upāsanaṃ mukhyaṃ kāraṇam ity āha yo mām iti  māṃ parameśvaraṃ sarvatra bhūta-mātre yaḥ paśyati  sarvaṃ ca prāṇi-mātraṃ mayi yaḥ paśyati  tasyāhaṃ na praṇaśyāmy adṛśyo na bhavāmi  sa ca mamādṛśyo na bhavati  pratyakṣo bhūtvā kṛpā-dṛṣṭyā taṃ vilokyānugṛhṇāmīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 30"}
{"quote": "madhusūdanaḥ : evaṃ śuddhaṃ tva-padārthaṃ nirūpya śuddhaṃ tat-padārthaṃ nirūpayati yo mām iti  yo yogī mām īśvaraṃ tat-padārtham aśeṣa-prapañca-kāraṇa-māyopādhikam upādhi-vivekena sarvatra prapañce sad-rūpeṇa sphuraṇa-rūpeṇa cānusyūtaṃ sarvopādhi-vinirmuktaṃ paramārtha-satyaam ānanda-ghanam anantaṃ paśyati yoga-jena pratyakṣeṇāparokṣīkaroti  tathā sarvaṃ ca prapañca-jātaṃ māyayā mayy āropitaṃ mad-bhinnatayā mṛṣātvenaiva paśyati  tasyaivaṃ-viveka-darśino 'haṃ tat-padārtho bhagavān na praṇaśyāmi  īśvaraḥ kaścin mad-bhinno 'stīti parokṣa-jñāna-viṣayo na bhavāmi, kintu yogajāparokṣa-jñāna-viṣayo bhavāmi  yadyappi vākyajāparokṣa-jñāna-viṣayatvaṃ tvaṃ-padārthābhedenaiva tathāpi kevalasyāpi tat-padārthasya yogajāparokṣa-jñāna-viṣayatvam upapadyata eva  evaṃ yogajena pratyakṣeṇa mām aparokṣīkurvan sa ca me na praṇaśyati parokṣo na bhavati  svātmā hi mama sa vidvān atipriyatvāt sarvadā mad-aparokṣa-jñāna-gocaro bhavati  ye yathā māṃ prapadyante tāṃs tathaiva bhajāmy aham [gītā 4.11] ity ukteḥ  tathiava śara-śayyā-stha-bhīṣma-dhyānasya yudhiṣṭhiraṃ prati bhagavatokteḥ  avidvāṃs tu svātmānam api santaṃ bhagavantaṃ na parśyati  ato bhagavān paśyann api taṃ na paśyati  sa enam avidito na bhunakti [bau 1.4.15] iti śruteḥ  vidvāṃs tu sadaiva saṃnihito bhagavato 'nugraha-bhājanam ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 30"}
{"quote": "viśvanāthaḥ : evam aparokṣānubhavinaḥ phalam āha yo mām iti  tasyāhaṃ brahma na praṇaśyāmi nāpratyakṣībhavāmi  tathā mat-pratyakṣatāyāṃ śāśvatikyāṃ satyāṃ sa yogī me mad-upāsako na praṇaśyati na kadācid api bhraśyati", "category": "Epic, Mahabharata", "book": "Bhagavad Gita", "position": "Chapter 6, Verse 30"}
{"quote": "baladevaḥ : etad vivṛṇvan tathātva-darśinaḥ phalam āha yo mām iti  tasya tādṛśasya yogino 'haṃ paramātmā na praṇaśyāmi nādṛśyo bhavāmi  sa ca yogī me na praṇaśyati nādṛśyo bhavati  āvayor mithaḥ-sākṣātkṛtiḥ sarvadā bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 30"}
{"quote": "sarva-bhūta-sthitaṃ yo māṃ bhajaty ekatvam āsthitaḥ  sarvathā vartamāno 'pi sa yogī mayi vartate", "category": "Epic, Mahabharata", "book": "Bhagavad Gita", "position": "Chapter 6, Verse 31"}
{"quote": "śrīdharaḥ : na caivaṃ-bhūto vidhi-kiṅkaraḥ syād ity āha sarva-bhūta-sthitam iti  sarva-bhūteṣu sthitaṃ mām abhedam āsthita āśrito yo bhajati sa yogī jñānī sarvathā karma-parityāgenāpi vartamāno mayy eva vartate mucyate  na tu bhraśyatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 31"}
{"quote": "madhusūdanaḥ : evaṃ tvaṃ-padārthaṃ tat-padārthaṃ ca śuddhaṃ nirūpya tattvam asīti vākyārthaṃ nirūpayati sarva-bhūtam iti  sarveṣu bhūteṣv adhiṣṭhānatayā sthitaṃ sarvānusyūta-san-mātraṃ mām īśvaraṃ tat-pada-lakṣyaṃ svena tvaṃ-pada-lakṣyeṇa sahaikatvam atyantābhedam āsthito ghaṭākāśo mahākāśa ity atrevopādhi-bheda-nirākaraṇena niścinvan yo bhajati ahaṃ brahmāsmīti vedānta-vākyajena sākṣātkāreṇāparokṣīkaroti so 'vidyā-tat-kārya-nivṛttyā jīvanmuktaḥ kṛta-kṛtya eva bhavati  yāvat tu tasya bādhitānuvṛttyā śarīrādi-darśanam anuvartate tāvat prārabhda-karma-prābalyāt sarva-karma-tyāgena vā yājñavalkyādivat  vihitena karmaṇā vā janakādivat, pratiṣiddhena karmaṇā vā dattātreyādivat  sarvathā yena kenāpi rūpeṇa vartamāno 'pi vyavaharann aḹ sa yogī brahmāham asamīti vidvān mayi paramātmany evābhedena vartate  sarvathā tasya mokṣaṃ prati nāsti pratibandha-śaṅkā tasya ha na devāś canābhūtyā īśata ātmā hy eṣāṃ sa bhavati [bau 1.4.10] iti śruteḥ  devā mahā-prabhāvā api tasya mokṣābhavanāya neśate kim utānye kṣudrā ity arthaḥ  brahma-vido niṣiddha-karmaṇi pravartakayo rāga-dveṣayor asambhavena niṣiddha-karmāsambhave 'pi tad aṅgīkṛtya jñāna-stuty-artham idam uktaṃ sarvathā vartamāno 'pīti hatvāpi sa imān lokān na hanti na nibadhyate [gītā 18.17] itivat", "category": "Epic, Mahabharata", "book": "Bhagavad Gita", "position": "Chapter 6, Verse 31"}
{"quote": "viśvanāthaḥ : evaṃ mad-aparokṣānubhavāt pūrva-daśāyām api sarvatra parātma-bhāvanayā bhajato yogino na vidhi-kaiṅkaryam ity āha sarveti  paramātmaiva sarva-karaṇatvād eko 'stīty ekatvam āsthitaḥ san yo bhajati, śravaṇa-smaraṇādi-bhajana-yukto bhavati, sa sarvathā śāstroktaṃ karma kurvann akurvan vā vartamāno mayi vartate, na tu saṃsāre", "category": "Epic, Mahabharata", "book": "Bhagavad Gita", "position": "Chapter 6, Verse 31"}
{"quote": "eka eva paro viṣṇuḥ sarva-vyāpī na saṃśayaḥ  aiśvaryād rūpam ekaṃ ca sūryavad bahudheyate  iti", "category": "Epic, Mahabharata", "book": "Bhagavad Gita", "position": "Chapter 6, Verse 31"}
{"quote": "ātmaupamyena sarvatra samaṃ paśyati yo 'rjuna  sukhaṃ vā yadi vā duḥkhaṃ sa yogī paramo mataḥ", "category": "Epic, Mahabharata", "book": "Bhagavad Gita", "position": "Chapter 6, Verse 32"}
{"quote": "śrīdharaḥ : evaṃ ca māṃ bhajatāṃ yogināṃ madhye sarva-bhūtānukampī śreṣṭha ity āha ātmaupamyeneti  ātmaupamyena sva-sādṛśyena  yathā mama sukhaṃ priyaṃ duḥkhaṃ cāpriyaṃ tathānyeṣāṃ apīti sarvatra samaṃ paśyan sukham eva sarveṣāṃ yo vāñchati  na tu kasyāpi duḥkham  sa yogī śreṣṭho mamābhimata ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 32"}
{"quote": "iti rāga-dveṣādi-kṣīṇatā-rūpa-vāsanā-kṣayābhyāsa uktaḥ  tasmād upapannam etat tattva-jñānābhyāsena mano-nāśābhyāsena vāsanā-kṣayābhyāsena ca rāga-dveṣa-śūnyatayā yaḥ sva-para-sukha-duḥkhādiṣu sama-dṛṣṭiḥ sa paramo yogī mato yas tu viṣama-dṛṣṭiḥ sa tattva-jñānavān apy aparamo yogīti", "category": "Epic, Mahabharata", "book": "Bhagavad Gita", "position": "Chapter 6, Verse 32"}
{"quote": "viśvanāthaḥ : kiṃ ca, sādhana-daśāyāṃ yogī sarvatra samaḥ syād ity uktam  tatra mukhyaṃ sāmyaṃ vyacaṣṭe ātmaupamyeneti  sukhaṃ vā duḥkhaṃ veti yathā mama sukhaṃ priyaṃ duḥkham apriyaṃ, tathaivānyeṣām apīti sarvatra samaṃ paśyan sukham eva sarveṣāṃ yo vāñchati, na tu kasyāpi duḥkham, sa yogī śreṣṭho mamābhimataḥ", "category": "Epic, Mahabharata", "book": "Bhagavad Gita", "position": "Chapter 6, Verse 32"}
{"quote": "baladevaḥ : sarva-bhūta-hite rataḥ iti yat prāg uktaṃ, tad viśadayati ātmaupamyeneti  vyutthāna-daśāyām ātmaupamyena sva-sādṛśyena sukhaṃ duḥkhaṃ ca yaḥ sarvatra samaṃ paśyati  svasyeva parasya sukham evecchati, na tu duḥkham, sa sva-para-sukha-duḥkha-sama-dṛṣṭiḥ sarvānukampī yogī mama paramaḥ śreṣṭho 'bhimataḥ  tad-viṣama-dṛṣṭis tu tattva-jño 'py aparama-yogīti bhāvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 32"}
{"quote": "arjuna uvāca yo 'yaṃ yogas tvayā proktaḥ sāmyena madhusūdana  etasyāhaṃ na paśyāmi cañcalatvāt sthitiṃ sthirām", "category": "Epic, Mahabharata", "book": "Bhagavad Gita", "position": "Chapter 6, Verse 33"}
{"quote": "śrīdharaḥ : ukta-lakṣaṇasya yogasyāsambhavaṃ manvāno 'rjuna uvāca yo 'yam iti  sāmyena manaso laya-vikṣepa-śūnyatayā kevalātmākārāvasthānena  yo 'yaṃ yogas tvayā proktaḥ  etasya sthirāṃ dīrgha-kālāṃ sthitiṃ na paśyāmi  manasaś cañcalatvāt", "category": "Epic, Mahabharata", "book": "Bhagavad Gita", "position": "Chapter 6, Verse 33"}
{"quote": "madhusūdanaḥ : uktam artham ākṣipan arjuna uvāca yo 'yam iti  yo 'yaṃ sarvatra samaṣṭi-lakṣaṇaḥ paramo yogaḥ sāmyena samatvena citta-gatānāṃ rāga-dveṣādīnāṃ viṣama-dṛṣṭi-hetūnāṃ nirākaraṇena tvayā sarvajñeneśvareṇoktaḥ  he madhusūdana ! sarva-vaidika-sampradāya-pravartaka ! etasya tvad-uktasya sarva-mano-vṛtti-nirodha-lakṣaṇasya yogasya sthitiṃ vidyamānatāṃ sthirāṃ dīrgha-kālānuvartinīṃ na paśyāmi na sambhāvayāmi aham asmad-vidho 'nyo vā yogābhyāsa-nipuṇaḥ  kasmān na sambhāvayasi tatrāha cañcalatvāt, manasa iti śeṣaḥ", "category": "Epic, Mahabharata", "book": "Bhagavad Gita", "position": "Chapter 6, Verse 33"}
{"quote": "viśvanāthaḥ : bhagavad-ukta-lakṣaṇasya sāmyasya duṣkaratvam ālakṣyovāca yo 'yam iti  etasya sāmyena prāptasya yogasya sthirāṃ sārvadikīṃ sthitiṃ na paśyāmi  eṣa yogaḥ sarvadā na tiṣṭhati kintu tri-catura-dināny evety arthaḥ  kutaḥ ? cañcalatvāt  tathā hy ātma-duḥkha-sukha-samam eva sarva-jagad-varti-janānāṃ sukha-duḥkhaṃ paśyed iti sāmyam uktam  tatra ye bandhavas taṭasthāś ca teṣu sāmyaṃ bhaved api, ye ripavo ghātakā dveṣṭāro nindakāś ca teṣu na sambhaved eva  na hi mayā svasya yudhiṣṭhirasya duryodhanasya ca sukha-duḥkhe sarvathā tulye draṣṭuṃ śakyete  yadi ca svasya sva-ripūṇāṃ ca jīvātma-paramātma-prāṇendriya-daihika-bhūtāni samāny eveti vivekena prabalasyāticañcalasya manaso nigrahaṇāśakyatvāt  pratyuta viṣayāsaktena tena manasaiva vivekasya grasyamānatva-darśanād iti", "category": "Epic, Mahabharata", "book": "Bhagavad Gita", "position": "Chapter 6, Verse 33"}
{"quote": "baladevaḥ : uktam ākṣipann arjuna uvāca yo 'yam iti  sāmyena sva-para-sukha-duḥkha-taulyena yo 'yaṃ yogas tvayā sarvajñena proktas tasya sthirāṃ sārvadikīṃ sthitiṃ niṣṭhām apy ahaṃ na paśyāmi, kintu dvi-trāṇy eva dinānīty arthaḥ  kutaḥ ? cañcalatvāt  ayam arthaḥ - bandhuṣu udāsīneṣu ca tat sāmyaṃ kadācit syāt  na ca śatruṣu nindakeṣu ca kadācid api  yadi paramātmādhiṣṭhānatvaṃ sarvatrāviśeṣam iti vivekena tad grāhyaṃ, tarhi na tat sārvadikaṃ aticapalasya baliṣṭhasya ca manasas tena vivekena nigrahītum aśakyatvād iti", "category": "Epic, Mahabharata", "book": "Bhagavad Gita", "position": "Chapter 6, Verse 33"}
{"quote": "cañcalaṃ hi manaḥ kṛṣṇa pramāthi balavad dṛḍham  tasyāhaṃ nigrahaṃ manye vāyor iva suduṣkaram", "category": "Epic, Mahabharata", "book": "Bhagavad Gita", "position": "Chapter 6, Verse 34"}
{"quote": "śrīdharaḥ : etaṃ sphuṭayati cañcalam iti  cañcalaṃ svabhāvenaiva capalam  kiṃ ca pramāthi pramathana-śīlam  dehendriya-kṣobha-karam ity arthaḥ  kiṃ ca balavad vicāreṇāpi jetum aśakyam  kiṃ ca dṛḍhaṃ viṣaya-vāsanānubaddhatayā durbhedam  ato yathākāśe dodhūyamānasya vāyoḥ kumbhādiṣu nirodhanam aśakyaṃ tathāhaṃ tasya manaso nigrahaṃ nirodhaṃ suduṣkaraṃ sarvathā kartum aśakyaṃ manye", "category": "Epic, Mahabharata", "book": "Bhagavad Gita", "position": "Chapter 6, Verse 34"}
{"quote": "buddher mano niyantṛtva-darśanād vivekavatyā buddhyā mano vaśīkartuṃ śaktyam eveti ced ata āha balavat  sva-praśamakam auṣudham api balavān rogo yathā na gaṇayati, tathaiva svabhāvād eva baliṣṭhaṃ mano vivekavatīm api buddhim  kiṃ ca dṛḍham atisūkṣma-buddhi-sūcyāpi loham iva sahasā bhettum aśakyam  vāyor ity ākāśe dodhūyamānasya vāyor nigrahaṃ kumbhakādinā nirodham iva yogenāṣṭāṅgena manaso 'pi nirodhaṃ duṣkaraṃ manye", "category": "Epic, Mahabharata", "book": "Bhagavad Gita", "position": "Chapter 6, Verse 34"}
{"quote": "iti śruter buddhi-niyamyaṃ manaḥ śrūyate tato vivekinyāṃ buddhyāṃ śakyaṃ tad vaśīkartum iti cet tatrāha pramāthīti  tādṛśīm api buddhiṃ pramathati  kutaḥ ? balavat sva-praśamakam apy auṣadhaṃ yathā balavān rogo na gaṇayati, tadvat  kiṃ ca dṛḍham sūcyā lauham iva tādṛśyāpi buddhyā bhettum aśakyam ato yogenāpi tasya nigraham ahaṃ vāyor iva suduṣkaraṃ manye  na hi vāyor muṣṭinā dhartuṃ śakyate atas tatropāyaṃ brūhīti", "category": "Epic, Mahabharata", "book": "Bhagavad Gita", "position": "Chapter 6, Verse 34"}
{"quote": "śrī-bhagavān uvāca asaṃśayaṃ mahābāho mano durṇigrahaṃ calam  abhyāsena tu kaunteya vairāgyeṇa ca gṛhyate", "category": "Epic, Mahabharata", "book": "Bhagavad Gita", "position": "Chapter 6, Verse 35"}
{"quote": "manaso vṛtti-śūnyasya brahmākāratayā sthitiḥ  yāsamprajñāta-nāmāsau samādhir abhidhīyate  iti", "category": "Epic, Mahabharata", "book": "Bhagavad Gita", "position": "Chapter 6, Verse 35"}
{"quote": "vairāgyaṃ tu dvividham aparaṃ paraṃ ca  yatmāna-saṃjñā-vyatireka-saṃjñaikendriya-saṃjñā-vaśīkāra-saṃjñā-bhedair aparaṃ caturdhā  tatra pūrva-bhūmi-jayenottara-bhūmi-sampādana-vivakṣayā caturtham evāsūtrayat -- dṛṣṭānuśravika-viṣaya-vitṛṣṇasya vaśīkāra-saṃjñā vairāgyam [yogas 1.15] iti  striyo 'nnaṃ pānam aiśvaryam ity ādayo dṛṣṭā viṣayāḥ  svargo videhatā prakṛti-laya ity ādayo vaidikatvenānuśravikā viṣayās teṣūbhaya-vidheṣv api satyām eva tṛṣṇāyāṃ viveka-tāratamyena yatamānādi-trayaṃ bhavati  atra jagati kiṃ sāraṃ kim asāram iti guru-śāstrābhyāṃ jñāsāmīty udyogo yatamānam  sva-citte pūrva-vidyamāna-doṣāṇāṃ madhye 'bhyasyamāna-vivekenaite pakvā ete 'vaśiṣṭā iti cikitsakavad vivecanaṃ vyatirekaḥ  dṛṣṭānuśravika-viṣaya-pravṛtter duḥkhātmatva-bodhena bhair indriya-pravṛttim ajanayantyā api tṛṣṇāyā autsukya-mātreṇa manasy avasthānam ekendriyam  manasy api tṛṣṇā-śūnyatvena sarvathā vaitṛṣṇyaṃ tṛṣṇā-virodhinī citta-vṛttir jñāna-prasāda-rūpā vaśīkāra-saṃjñā vairāgyaṃ samprajñātasya samādher antaraṅgaṃ sādhanam asaṃprajñātasya tu bahiraṅgam  tasya tv antaraṅga-sādhanaṃ param evaṃ vairāgyam  tac cāsūtrayat -- tat-paraṃ puruṣa-khyāter guṇa-vaitṛṣṇyam [yogas 1.16] iti  samprajñāta-samādhi-pāṭavena guṇa-trayātmakāt pradhānād viviktasya puruṣasya khyātiḥ sākṣātkāra utpadyate  tataś cāśeṣa-guṇa-traya-vyavahāreṣu vaitṛṣṇyaṃ yad bhavati tat-paraṃ śreṣṭhaṃ phala-bhūtaṃ vairāgyam  tat-paripāka-nimittāc ca cittopaśama-paripākād avilambena kaivalyam iti", "category": "Epic, Mahabharata", "book": "Bhagavad Gita", "position": "Chapter 6, Verse 35"}
{"quote": "viśvanāthaḥ : uktam artham aṅgīkṛtya samadadhāti aśaṃśayam iti  tvayoktaṃ satyam eva, kintu balavān api rogas tat-praśamakauṣadha-sevayā sad-vaidya-prayukta-prakārayā muhur abhyastayā yathā cira-kālena śāmyaty eva, tathā durnigraham api mano 'bhyāsena sad-gurūpadiṣṭa-prakāreṇa parameśvara-dhyāna-yogasya muhur anuśīlanena vairāgyeṇa viṣayeṣv anāsaṅgena ca gṛhyate sva-hasta-vaśīkartuṃ śakyata ity arthaḥ  tathā ca pātañjala-sūtram - abhyāsa-vairāgyābhyāṃ tan-nirodhaḥ [yogas 1.12] iti  mahābāho iti saṅgrāme tvayā yan mahāvīrā api vijīyante, sa ca pināka-pāṇir api vaśīkṛtas tenāpi kim ? yadi mahā-vīra-śiro-maṇir mano nāmā prādhāniko bhaṭo mahā-yogāstra-prayogeṇa jetuṃ śakyate, tadaiva mahā-bāhuteti bhāvaḥ  he kaunteyeti tatra tvaṃ mā bhaiṣīḥ  mat-pituḥ svasuḥ kuntyāḥ putre tvayi mayā sāhāyyaṃ vidheyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 35"}
{"quote": "baladevaḥ : uktam artham svīkṛtya bhagavān uvāca aśaṃśayam iti  tathāpi sva-prakāśa-sukhaikatānatvātma-guṇābhimukhyābhyāsenātma-vyatirikteṣu viṣayeṣu doṣa-dṛṣṭi-janitena vairāgyeṇa ca mano nigrahītuṃ śakyate  tathā cātmānandāsvādhābhyāsena laya-pratibandhād viṣaya-vaitṛṣṇyena ca vikṣepa-pratibandhān nivṛtta-cāpalyaṃ manaḥ sugrahaṃ yathā sad-auṣadha-sevayā sad-vaidya-prayukta-prakārayā muhur abhyastayā yathā cira-kālena śāmyaty eva, tathā durnigraham api mano 'bhyāsena sad-gurūpadiṣṭa-prakāreṇa parameśvara-dhyāna-yogasya muhur anuśīlanena vairāgyeṇa viṣayeṣv anāsaṅgena ca gṛhyate sva-hasta-vaśīkartuṃ śakyata ity arthaḥ  tathā ca pātañjala-sūtram - abhyāsa-vairāgyābhyāṃ tan-nirodhaḥ [yogas 1.12] iti  mahābāho iti saṅgrāme tvayā yan mahāvīrā api vijīyante, sa ca pināka-pāṇir api vaśīkṛtas tenāpi kim ? yadi mahā-vīra-śiro-maṇir mano nāmā prādhāniko bhaṭo mahā-yogāstra-prayogeṇa jetuṃ śakyate, tadaiva mahā-bāhuteti bhāvaḥ  he kaunteyeti tatra tvaṃ mā bhaiṣīḥ  mat-pituḥ svasuḥ kuntyāḥ putre tvayi mayā sāhāyyaṃ vidheyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 35"}
{"quote": "asaṃyatātmanā yogo duṣprāpa iti me matiḥ  vaśyātmanā tu yatatā śakyo 'vāptum upāyataḥ", "category": "Epic, Mahabharata", "book": "Bhagavad Gita", "position": "Chapter 6, Verse 36"}
{"quote": "śrīdharaḥ : etāvāṃs tv iha niścaya ity āha asaṃyateti  ukta-prakāreṇābhyāsa-vairāgyābhyām asaṃyata ātmā cittaṃ yasya tena yogo duṣprāpa prāptum aśakyaḥ  abhyāsa-vairāgyābhyāṃ vaśyo vaśavartī ātmā cittaṃ yasya tena puruṣeṇa punaś cānenaivopāyena prayatnaṃ kurvatā yogaḥ prāptuṃ śakyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 36"}
{"quote": "tasmāt sākṣi-gatasya saṃsārasyāviveka-nibandhanasya viveka-sākṣātkārād apanaye 'pi prārabdha-karma-paryavasthāpitasya cittasya svābhāvikīnām api vṛttīnāṃ yogābhyāsa-prayatnenāpanaye sati jīvanmuktaḥ paramo yogī  citta-vṛtti-nirodhābhāve tu tattva-jñānavān apy aparamo yogīti siddham  avaśiṣṭaṃ jīvanmukti-viveke sa-vistaram anusandheyam", "category": "Epic, Mahabharata", "book": "Bhagavad Gita", "position": "Chapter 6, Verse 36"}
{"quote": "viśvanāthaḥ : atrāyaṃ parāmarśa ity ata āha saṃyatātmanābhyāsa-vairāgyābhyāṃ na saṃyataṃ mano yasya tena  tābhyāṃ tu vaśyātmanā vaśībhūta-manasāpi puṃsā yatatā ciraṃ yatnavataiva yogo mano-nirodha-lakṣaṇaḥ samādhir upāyataḥ sādhana-bhūyastvāt prāptuṃ śakyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 36"}
{"quote": "baladevaḥ : asaṃyateti  uktābhyām abhyāsa-vairāgyābhyāṃ na saṃyata ātmā mano yasya tena vijñenāpi puṃsā citta-vṛtti-nirodha-lakṣaṇo yogo duṣprāpaḥ prāptum aśakyaḥ  tābhyāṃ vaśyo 'dhīna ātmā mano yasya tena puṃsā, tathāpi yatatā tādṛśa-prayatnavatā sa yogaḥ prāptuṃ śakyaḥ  upāyato mad-ārādhana-lakṣaṇāj jñānākārān niṣkāma-karma-yogāc ceti me matiḥ", "category": "Epic, Mahabharata", "book": "Bhagavad Gita", "position": "Chapter 6, Verse 36"}
{"quote": "arjuna uvāca ayatiḥ śraddhayopeto yogāc calita-mānasaḥ  aprāpya yoga-saṃsiddhiṃ kāṃ gatiṃ kṛṣṇa gacchati", "category": "Epic, Mahabharata", "book": "Bhagavad Gita", "position": "Chapter 6, Verse 37"}
{"quote": "śrīdharaḥ : abhyāsa-vairāgyābhāvena kathañcid aprāpta-samyag-jñānaḥ kiṃ phalaṃ prāpnotīty arjuna uvāca ayatir it  prathamaṃ śraddhayopeta eva yoge pravṛttaḥ, na tu mithyācāratayā  tataḥ paraṃ tv ayatiḥ samyaṅ na yatate  śithilābhyāsa ity arthaḥ  evam abhyāsa-vairāgya-śaithilyād yogasya saṃsiddhiṃ phalaṃ jñānam aprāpya kāṃ gatiṃ prāpnoti ?", "category": "Epic, Mahabharata", "book": "Bhagavad Gita", "position": "Chapter 6, Verse 37"}
{"quote": "madhusūdanaḥ : evaṃ prāktanena granthenotpanna-tattva-jñāno 'nutpanna-jīvan-mukti-paramo yogī mataḥ  utpanna-tattva-jñāna utpanna-jīvan-muktis tu paramo yogī mata ity uktam  tayor ubhayor api jñānād jñāna-nāśe 'pi yāvat prārabdha-bhogaṃ karma dehendriya-saṅghātāvasthānāt prārabdha-bhoga-karmāpāye ca vartamāna-dehendriya-saṅghātāpāyāt punar-utpādakābhāvād videha-kaivalyaṃ prati kāpi nāsty āśaṅkā  yas tu prāk-kṛta-karmabhir labdha-vividiṣā-paryanta-citta-śuddhiḥ kṛta-kāryatvāt sarvāṇi karmāṇi parityajya prāpta-paramahaṃsa-parivrājaka-bhāvaḥ paramahaṃsa-parivrājakam ātma-sākṣātkāreṇa jīvan-muktaṃ para-prabodhana-dakṣaṃ gurum upasṛtya tato vedānta-mahā-vākyopadeśaṃ prāpya tatrāsambhāvanā-viparīta-bhāvanākhya-pratibandha-nirāsāya athāto brahma-jijñāsā [vs 1.1.1] ity ādy anāvṛttiḥ śabdāt [vs 4.4.23] ity antayā catur-lakṣaṇa-mīmāṃsayā śravaṇa-manana-nididhyāsanāni guru-prasādāt kartum ārabhate sa śraddadhāno 'pi sann āyuṣo 'lpatvenālpa-prayatnatvād alabdha-jñāna-paripākaḥ śravaṇa-manana-nididhyāsaneṣu kriyamāṇeṣv eva madhye vyāpadyate  sa jñāna-paripāka-śūnyatvenānaṣṭājñāno na mucyate  nāpy upāsanā-sahita-karma-phalaṃ devalokam anubhavaty arcir-ādi-mārgeṇa  nāpi kevala-karma-phalaṃ pitṛ-lokam anubhavati dhūmādi-mārgeṇa  karmaṇām upāsanānāṃ ca tyaktatvāt  ata etādṛśo yoga-bhraṣṭaḥ kīṭādi-bhāvena kaṣṭāṃ gatim iyād ajñatve sati deva-yāna-pitṛ-yāna-mārgāsambandhitvād varṇāśramācāra-bhraṣṭavad athavā kaṣṭāṃ gatiṃ neyāt  śāstra-ninidta-karma-śūnyatvād vāmadevavad iti saṃśaya-paryākula-manā arjuna uvāca ayatir iti  yatir yatna-śīlaḥ alpārthe nañ alavaṇā yavāgūr ity-ādivat  ayatir alpa-yatnaḥ  śraddhayā guru-vedānta-vākyeṣu viśvāsa-buddhi-rūpayopeto yuktaḥ  śraddhā ca sva-sahacaritānāṃ śamādīnām upalakṣaṇaṃ śānto dānta uparatas titikṣuḥ śraddhānvito bhūtvātmany evātmānaṃ paśyati iti śruteḥ  tena nityānitya-vastu-viveka ihāmutra-bhoga-virāgaḥ śama-damoparati-titikṣā-śraddhādi-sampan-mumukṣutā ceti sādhana-catuṣṭaya-sampanno gurum upasṛtya vedānta-vākya-śravaṇādi kurvann api paramāyuṣo 'lpatvena maraṇa-kāle cendriyāṇāṃ vyākulatvena sādhanānuṣṭhānāsambhavād yogāc calita-mānaso yogāc chravaṇādi-paripāka-labdha-janmanas tattva-sākṣātkārāc calitaṃ tat-phalam aprāptaṃ mānasaṃ yasya sa yogāniṣpattyaivāprāpya yoga-saṃsiddhiṃ tattva-jñāna-nimittām ajñāna-tat-kārya-nivṛttim apunar-āvṛtti-sahitām aprāpyātattva-jña eva mṛtaḥ san kāṃ gatiṃ he kṛṣṇa gacchati sugatiṃ durgatiṃ vā ? karmaṇāṃ parityāgāj jñānasya cānutpatteḥ śāstrokta-mokṣa-sādhanānuṣṭhāyitvāc chāstra-garhita-karma-śūnyatvāc ca", "category": "Epic, Mahabharata", "book": "Bhagavad Gita", "position": "Chapter 6, Verse 37"}
{"quote": "viśvanāthaḥ : nanv abhyāsa-vairāgyābhyāṃ prayatnavataiva puṃsā yogo labhyata iti tvayocyate  yasyaitat tritayam api na dṛśyate, tasya kā gatir iti pṛcchati  ayatir alpa-yatnaḥ anavarṇāya vāgur itivad alpārthe nañ  atha ca śraddhayopeto yoga-śāstrāstikyena tatra śraddhayopeto yogābhyāsa pravṛtta eva, na tu loka-vañcakatvena mithyācāraḥ  kintv abhyāsa-vairāgyayor abhāvena yogāc calitaṃ viṣaya-pravaṇī-bhūtaṃ mānasaṃ yasya saḥ  ataeva yogasya saṃsiddhiṃ samyak siddhim aprāpyeti yat kiñcit siddhiṃ tu prāpta eveti yogārurukṣā-bhūmikāto 'grimāṃ yogāroha-bhūmikāyāḥ prathamāṃ kakṣāṃ gata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 37"}
{"quote": "baladevaḥ : jñāna-garbho niṣkāma-karma-yogo 'ṣṭāṅga-yoga-śirasko nikhilopasarga-vimardanaḥ sva-paramātmāvalokanopāyo bhavatīty asakṛd uktam  tasya ca tādṛśasya nehābhikrama-nāśo 'stīti pūrvokta-mahimnas tan-mahimānaṃ śrotum arjunaḥ pṛcchati ayatir iti  abhyāsa-vairāgyābhyāṃ prayatnena ca yogaṃ pumān labhetaiva  yas tu prathamaṃ śraddhayā tādṛśa-yoga-nirūpaka-śruti-viśvāsenopetaḥ  kintv ayatir alpa-svadharmānuṣṭhāna-yatnavān anudārā yuvatiḥ itivad alpārthe 'tra nañ  śithila-prayatnatvād eva yogād aṣṭāṅgāc calitaṃ viṣaya-pravaṇaṃ mānasaṃ yasya saḥ  evaṃ ca svadharmānuṣṭhānābhyāsa-vairāgya-śaithilyād vividhasya yogasya samyak siddhiṃ hṛd-viśuddh-lakṣaṇām ātmāvalokana-lakṣaṇāṃ cāprāptaḥ kiṃcit siddhiṃ tu prāpta eva  śraddhāluḥ kiṃcid anuṣṭhita-svadharmaḥ prārabdha-yogo 'prāpta-yoga-phalo dehānte kāṃ gatiṃ gacchati ? he kṛṣṇa", "category": "Epic, Mahabharata", "book": "Bhagavad Gita", "position": "Chapter 6, Verse 37"}
{"quote": "kaccin nobhaya-vibhraṣṭaś chinnābhram iva naśyati  apratiṣṭho mahābāho vimūḍho brahmaṇaḥ pathi", "category": "Epic, Mahabharata", "book": "Bhagavad Gita", "position": "Chapter 6, Verse 38"}
{"quote": "śrīdharaḥ : praśnābhiprāyaṃ vivṛṇoti kaccid iti  karmaṇām īśvare 'rpitatvād ananuṣṭhānāc ca tāvat karma-phalaṃ svargādikaṃ na prāpnoti  yogāniṣpatteś ca mokṣaṃ na prāpnoti  evam ubhayasmād bhraṣṭo 'pratiṣṭho nirāśrayaḥ  ataeva brahmaṇaḥ prāpty-upāye pathi mārge vimūḍhaḥ san kaccit kiṃ naśyati ? kiṃ vā na naśyatīty arthaḥ  nāśe dṛṣṭāntaḥ - yathā cchinnam abhraṃ pūrvasmād abhrād viśliṣṭam abhrāntaraṃ cāprāptaṃ san madhya eva vilīyate tadvad ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 38"}
{"quote": "madhusūdanaḥ : etad eva saṃśaya-bījaṃ vivṛṇoti kaccid iti  kaccid iti sābhilāṣa-praśne  he mahābāho mahāntaḥ sarveṣāṃ bhaktānāṃ sarvopadrava-nivāraṇa-samarthāḥ puruṣārtah-catuṣṭaya-dāna-samarthā vā catvāro bāhavo yasyeti praśna-nimitta-krodhābhāvas tad-uttara-dāna-sahiṣṇutvaṃ ca sūcitam  brahmaṇaḥ pathi brahma-prāpti-mārge jñāne vimūḍho vicittaḥ, anutpanna-brahmātmaikya-sākṣātkāra iti yāvat  apratiṣṭho deva-yāna-pitṛ-yāna-mārga-gamana-hetubhyām upāsanā-karmabhyāṃ pratiṣṭhābhyāṃ sādhanābhyāṃ rahitaḥ sopāsanānāṃ sarveṣāṃ karmaṇāṃ parityāgāt  etādṛśa ubhaya-vibhraṣṭaḥ karma-mārgāj jñāna-mārgāc ca vibhraṣṭaś chinnābhram iva vāyunā chinnaṃ viśakalitaṃ pūrvasmān meghād bhraṣṭam uttaraṃ megham aprāptam abhraṃ yathā vṛṣṭy-ayogyaṃ sad-antarāla eva naśyati tathā yoga-bhraṣṭo 'pi pūrvasmāt karma-mārgād vicchinna uttaraṃ ca jñāna-mārgam aprāpto 'ntarāla eva naśyati karma-phalaṃ jñāna-phalaṃ ca labdhum ayogyo na kim iti praśnārthaḥ  etena jñāna-karma-samuccayo nirākṛtaḥ  etasmin hi pakṣe jñāna-phala-lābhe 'pi karma-phala-lābha-sambhavenobhaya-vibhraṣṭatvāsambhavāt  na ca tasya karma-sambhave 'pi phala-kāmanā-tyāgāt phala-bhraṃśa-vacanam avakalpata iti vācyaṃ niṣkāmānām api karmaṇāṃ phala-sad-bhāvasyāpastamba-vacanāndy-udāharaṇena bahuśaḥ pratipāditatvāt  tasmāt sarva-karma-tyāginaṃ praty evāyaṃ praśnaḥ  anartha-prāpti-śaṅkāyās tatraiva sambhavāt", "category": "Epic, Mahabharata", "book": "Bhagavad Gita", "position": "Chapter 6, Verse 38"}
{"quote": "viśvanāthaḥ : kaccid iti praśne  ubhaya-vibhraṣṭaḥ karma-mārgāc cyuto yoga-mārgaṃ ca samyag aprāpta ity arthaḥ  chinnābhram iveti yathā chinnam abhraṃ meghaḥ pūrvasmād abhrād viśliṣṭam abhrāntaraṃ cāprāptaṃ sat madhye vilīyate tenāsya iha loke yoga-mārge praveśād viṣaya-bhoga-tyāgecchā samyag-vairāgyābhāvād viṣaya-bhogecchā ceti kaṣṭam  para-loke ca svarga-sādhanasya karmaṇo 'bhāvāt  mokṣa-sādhanasya yogasyāpy aparipākān na svarga-mokṣāv ity ubhaya-loka evāsya vināśa iti dyotitam  ato brahma-prāpty-upāye pathi mārge vimūḍho 'yam apratiṣṭhaḥ pratiṣṭhām āspadam aprāptaḥ san kaccit kiṃ naśyati na naśyati tvaṃ pṛcchyase", "category": "Epic, Mahabharata", "book": "Bhagavad Gita", "position": "Chapter 6, Verse 38"}
{"quote": "baladevaḥ : praśnāśayaṃ viśadayati kaccid iti praśne  niṣkāmatayā karmaṇo 'nuṣṭhānān na svargādi-phalaṃ yogāsiddher nātmāvalokanaṃ ca tasyābhūt  evam ubhayasmād vibhraṣṭo 'pratiṣṭho nirālambaḥ san kiṃ naśyati kiṃ vā na naśyati ? ity arthaḥ  chinnābhram iveti abhraṃ megho yathā pūrvasmād abhrād vicchinnaṃ param abhraṃ cāprāptam antarāle vilīyate, tadvad eveti nāśe dṛṣṭāntaḥ  katham evaṃ śaṅkā ? tatrāha - brahmaṇaḥ pathi prāpty-upāye yad asau vimūḍhaḥ", "category": "Epic, Mahabharata", "book": "Bhagavad Gita", "position": "Chapter 6, Verse 38"}
{"quote": "etan me saṃśayaṃ kṛṣṇa chettum arhasy aśeṣataḥ  tvad-anyaḥ saṃśayasyāsya chettā na hy upapadyate", "category": "Epic, Mahabharata", "book": "Bhagavad Gita", "position": "Chapter 6, Verse 39"}
{"quote": "śrīdharaḥ : tvayaiva sarvajñenāyaṃ mama sandeho nirasanīyaḥ  tvatto 'nyas tv etat sandeha-nivartako nāsti ity āha etad iti etad enam  chettvā nivartakaḥ spaṣṭam anyat", "category": "Epic, Mahabharata", "book": "Bhagavad Gita", "position": "Chapter 6, Verse 39"}
{"quote": "madhusūdanaḥ : yathopadarśita-saṃśayāpākaraṇāya bhagavantam antaryāmiṇam arthayate pārthaḥ etan ma iti  etad evaṃ pūrvopadarśitaṃ me mama saṃśayaṃ he kṛṣṇa cchettum apanetum arhasy aśeṣataḥ saṃśaya-mūlādharmādy-ucchedena  mad-anyaḥ kaścid ṛṣir vā devo vā tvadīyam imaṃ saṃśayam ucchetsyatīty āśaṅkyāha tvad-anya iti  tvat parameśvarāt sarvajñāc chāstra-kṛtaḥ parama-guroḥ kāruṇikād anyo 'nīśvaratvena asarvajñaḥ kaścid ṛṣir vā devo vāsya yoga-bhraṣṭa-para-loka-gati-viṣayasya saṃśayasya cchettā samyag-uttara-dānena nāśayitā hi yasmā̆n nopapadyate na sambhavati tasmāt tvam eva pratyakṣa-darśī sarvasya parama-guruḥ saṃśayam etaṃ mama cchettum arhasīty arthaḥ  viśvanāthaḥ : etad etam  baladevaḥ : etad iti klībtvam ārṣam  tvad iti sarveśvarāt sarvajñatvatto 'nyo 'nīśvaro 'lpajñaḥ kaścid ṛṣiḥ", "category": "Epic, Mahabharata", "book": "Bhagavad Gita", "position": "Chapter 6, Verse 39"}
{"quote": "śrī-bhagavān uvāca pārtha naiveha nāmutra vināśas tasya vidyate  na hi kalyāṇa-kṛt kaścid durgatiṃ tāta gacchati", "category": "Epic, Mahabharata", "book": "Bhagavad Gita", "position": "Chapter 6, Verse 40"}
{"quote": "śrīdharaḥ : tatrottaraṃ śrī-bhagavān uvāca pārtheti sārdhaiś caturbhiḥ  iha-loke nāśa ubhaya-bhraṣṭāt pātityam  amutra para-loke nāśo naraka-prāptiḥ  tad ubhayaṃ tasya nāsty eva  yataḥ kalyāṇa-kṛc cubha-kārī kaścid api durgatiṃ na gacchati  ayaṃ ca śubhakārī śraddayā yoge pravṛttatvāt  tāteti loka-rītyopalālayan sambodhayati", "category": "Epic, Mahabharata", "book": "Bhagavad Gita", "position": "Chapter 6, Verse 40"}
{"quote": "ubhayatrāpi tasya vināśo nāstīty atra hetum āha hi yasmāt kalyāṇa-kṛc chāstra-vihita-kārī kaścid api durgatim ihākīrtiṃ paratra ca kīṭādi-rūpatāṃ na gacchati  ayaṃ tu sarvotkṛṣṭa eva san durgatiṃ na gacchatīti kim u vaktavyam ity arthaḥ  tanoty ātmānaṃ putra-rūpeṇeti pitā tata ucyate  svārthike 'ṇi tata eva tāto rākṣasa-vāyasādivat  pitaiva ca putra-rūpeṇa bhajatīti putra-sthānīyasya śiṣyasya tāteti sambodhanaṃ kṛpātiśaya-sūcanārtham  yad uktaṃ yoga-bhraṣṭaḥ kaṣṭāṃ gatiṃ gacchati ajñatve sati deva-yāna-pitṛ-yāna-mārgānyatarāsambandhitvāt svadharma-bhraṣṭavad iti  tad ayuktam  etasya devayāna-mārga-sambandhitvena hetor asiddhatvāt  pañcāgni-vidyāyāṃ ya itthaṃ vidur ye cāmī araṇye śraddhāṃ satyam upāsate te 'rcir abhisambhavantīty aviśeṣeṇa pañcāgni-vidām ivātaskratūnāṃ śraddhā-satyavatāṃ mumukṣūṇām api deva-yāna-mārgeṇa brahma-loka-prāpti-kathanāt  śravaṇādi-parāyaṇasya ca yoga-bhraṣṭasya śraddhānvito bhūtvety anena śraddhāyāḥ prāptatvāt  śānto dānta ity anena cānṛta-bhāṣaṇa-rūpa-vāg-vyāpāra-nirodha-rūpasya satyasya labdhatvāt  bahir indiryāṇām ucchṛṅkhala-vyāpāra-nirodho hi damaḥ  yoga-śāstre ca ahiṃsā-satyāsteya-brahmacaryāparigrahā yamāḥ [yogas 2.30] iti yogāṅga-svenoktatvāt  yadi tu satya-śabdena brahmaivocyate tadāpi na kṣatiḥ  vedānta-śravaṇāder api satya-brahma-cintana-rūpatvāt  atat-kratutve 'pi ca pañcāgni-vidām iva brahma-loka-prāpti-sambhavāt  tathā ca smṛtiḥ saṃnyāsād brahmaṇaḥ sthānam iti  tathā prātyahika-vedānta-vākya-vicārasyāpi brahma-loka-prāpti-sādhanatvāt samuditānāṃ teṣāṃ tat-sādhanatvaṃ kiṃ citram  ataeva sarva-sukṛta-rūpatvaṃ yogi-caritasya taittirīyā āmananti tasyaivaṃ viduṣo yajñasya ity ādinā  smaryate ca - snātaṃ tena samasta-tīrtha-salile sarvā 'pi dattāvanir yajñānāṃ ca kṛtaṃ sahasram akhilā devāś ca sampūjitāḥ  saṃsārāc ca samuddhṛtāḥ sva-pitaras trailokya-pūjyo 'py asau yasya brahma-vicāraṇe kṣaṇam api sthairyaṃ manaḥ prāpnuyāt  iti  viśvanāthaḥ : iha loke amutra para-loke 'pi kalyāṇaṃ kalyāṇa-prāpakaṃ yogaṃ karotīti saḥ  baladevaḥ : evaṃ pṛṣṭo bhagavān uvāca pārtheti  tasyokta-lakṣaṇasya yogina iha prākṛtike loke 'mutrāprākṛtike ca loke vināśaḥ svargādi-sukha-vibhraṃśa-lakṣaṇaḥ paramātmāvalokana-vibhraṃśa-lakṣaṇaś ca na vidyate na bhavati  kiṃ cottaratra tat-prāptir bhaved eve  hi yataḥ  kalyāṇa-kṛt niḥśreyasopāya-bhūta-sad-dharma-yogārambhī durgatiṃ tad-ubhayābhāva-rūpāṃ daridratāṃ na gacchati  he tātety ativātsalyāt saṃbodhanam  tenātyātmānaṃ putra-rūpeṇa iti vyutpattes  tataḥ pitā svārthike 'ṇi  tata eva tātaḥ putraṃ śiṣyaṃ cātikṛpayā jyeṣṭas tathā sambodhayati", "category": "Epic, Mahabharata", "book": "Bhagavad Gita", "position": "Chapter 6, Verse 40"}
{"quote": "prāpya puṇya-kṛtāṃ lokān uṣitvā śāśvatīḥ samāḥ  śucīnāṃ śrīmatāṃ gehe yoga-bhraṣṭo 'bhijāyate", "category": "Epic, Mahabharata", "book": "Bhagavad Gita", "position": "Chapter 6, Verse 41"}
{"quote": "śrīdharaḥ : tarhi kim asau prāpnotīty apekṣāyām āha prāpyeti  puṇya-kṛtāṃ puṇya-kāriṇām aśvamedhādi-yājināṃ lokān prāpya tatra śāśvatīḥ samāḥ bahūn saṃvatsarān uṣitvā vāsa-sukham anubhūya śucīnāṃ sad-ācārāṇāṃ śrīmatāṃ dhaninām  gehe sa yoga-bhraṣṭo 'bhijāyate janma prāpnoti", "category": "Epic, Mahabharata", "book": "Bhagavad Gita", "position": "Chapter 6, Verse 41"}
{"quote": "madhusūdanaḥ : tad evaṃ yoga-bhraṣṭasya śubha-kṛttvena loka-dvaye 'pi nāśābhāve kiṃ bhavatīty ucyate prāpyeti  yoga-mārga-pravṛttaḥ sarva-karma-saṃnyāsī vedānta-śravaṇādi kurvann antarāle mriyamāṇaḥ kaścit pūrvopacita-bhoga-vāsanā-prādurbhāvād viṣayebhyaḥ spṛhayati  kaścit tu vairāgya-bhāvanā-dāḍhyān na spṛhayati  tayoḥ prathamaḥ prāpya puṇya-kṛtām aśvamedha-yājināṃ lokān arcir-ādi-mārgeṇa brahma-lokān  ekasminn api bhoga-bhūmi-bhedāpekṣayā bahu-vacanam  tatra coṣitvā vāsam anubhūya śāśvatīr brahma-parimāṇenākṣāyāḥ samāḥ saṃvatsarān, tad-ante śucīnāṃ śuddhānāṃ śrīmatāṃ vibhūtimatāṃ mahārāja-cakravartināṃ gehe kule bhoga-vāsanāśoṣa-sad-bhāvād ajātaśatru-janakādivad yoga-bhraṣṭo 'bhijāyate  bhoga-vāsanā-prābalyād brahma-lokānte sarva-karma-saṃnyāsāyogyo mahārājo bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 41"}
{"quote": "viśvanāthaḥ : tarhi kāṃ gatim asau prāpnotīty ata āha prāpyeti  puṇya-kṛtām aśvamedhādi-yājināṃ lokān iti yogasya phalaṃ mokṣo bhogaś ca bhavati  tatrāpakva-yogino bhogecchāyāṃ satyāṃ yoga-bhraṃśe sati bhoga eva  paripakva-yoginas tu bhogecchāyā asambhavān mokṣa eva  kecit tu paripakva-yogino 'pi daivād bhogecchāyāṃ satyāṃ kardama-saubharyādi-dṛṣṭyā bhoagam apy āhur iti  śucīnāṃ sad-ācārāṇāṃ śrīmatāṃ dhanika-vaṇig-ādīnāṃ rājñāṃ vā", "category": "Epic, Mahabharata", "book": "Bhagavad Gita", "position": "Chapter 6, Verse 41"}
{"quote": "baladevaḥ : aihikīṃ sukha-sampattiṃ tāvad āha prāpyeti  yādṛśa-viṣaya-spṛhayā sva-dharme śithilo yogāc ca vicyuto 'yaṃ tādṛśān viṣayān ātmoddeśyaka-niṣkāma-svadharma-yogārambha-māhātmyena puṇya-kṛtām aśvamedhādi-yājināṃ lokān pāpya bhuṅkte tān bhuñjāno yāvatībhis tad-bhoga-tṛṣṇā-vinivṛttis tāvatīḥ śāśvatīḥ bahvīḥ samāḥ saṃvatsarāṃs teṣu lokeṣūṣitvā sthitvā tad-bhoga-vitṛṣṇas tebhyo lokebhyaḥ śucīnāṃ sad-dharma-niratānāṃ yogārhāṇāṃ śrīmatāṃ dhanināṃ gehe pūrvārabdha-yoga-māhātmyāt sa yoga-śreṣṭho 'bhijāyata ity alpa-kālārabdha-yogād bhraṣṭasya gatir iyaṃ darśitā", "category": "Epic, Mahabharata", "book": "Bhagavad Gita", "position": "Chapter 6, Verse 41"}
{"quote": "atha vā yoginām eva kule bhavati dhīmatām  etad dhi durlabhataraṃ loke janma yad īdṛśam", "category": "Epic, Mahabharata", "book": "Bhagavad Gita", "position": "Chapter 6, Verse 42"}
{"quote": "śrīdharaḥ : alpa-kālābhyasta-yoga-bhraṃśe gatir iyam uktā  cirābhyasta-yoga-bhraṃśe tu pakṣāntaram āha athaveti  yoga-niṣṭhānāṃ dhīmatāṃ jñāninām eva kule jāyate  na tu pūrvoktānām ārūḍha-yogānāṃ kule  etaj janma stauti īdṛśaṃ yaj janma etad dhi loke durlabhataraṃ mokṣa-hetutvāt", "category": "Epic, Mahabharata", "book": "Bhagavad Gita", "position": "Chapter 6, Verse 42"}
{"quote": "madhusūdanaḥ : dvitīyaṃ prati pakṣāntaram āha athaveti  śraddhā-vairāgyādi-kalyāṇa-guṇādhikye tu bhoga-vāsanā-virahāt puṇya-kṛtāṃ lokān aprāpyaiva yoginām eva daridrāṇāṃ brāhmaṇānāṃ na tu śrīmatāṃ rājñāṃ gṛhe yoga-bhraṣṭa-janma tad api durlabham aneka-sukṛta-sādhyatvān mokṣa-paryavasāyitvāc ca  yat tu śucīnāṃ daridrāṇāṃ brāhmaṇānāṃ brahma-vidyāvatāṃ kule janma  etad dhi prasiddhaṃ śukādivat  durlabhataraṃ durlabhād api durlabhaṃ loke yad īdṛśaṃ sarva-pramāda-kāraṇa-śūnyaṃ janmeti dvitīyaḥ stūyate bhoga-vāsanā-śūnyatvena sarva-karma-saṃnyāsārhatvāt", "category": "Epic, Mahabharata", "book": "Bhagavad Gita", "position": "Chapter 6, Verse 42"}
{"quote": "viśvanāthaḥ : alpa-kālābhyasta-yoga-bhraṃśe gatir iyam uktā  cira-kālābhyasta-yoga-bhraṃśe tu pakṣāntaram āha athaveti  yogināṃ nimi-prabhṛtīnām ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 42"}
{"quote": "baladevaḥ : cirārābdhād yogād bhraṣṭasya gatim āha athaveti  yogināṃ yogam abhyasatāṃ dhīmatāṃ yoga-deśikānāṃ kule bhavaty utpadyate  dvividhaṃ janma stauti etad iti  yogārhāṇāṃ yogam abhyasatāṃ ca kule pūrva-yoga-saṃskāra-bala-kṛtam etaj janma prākṛtānām atidurlabham", "category": "Epic, Mahabharata", "book": "Bhagavad Gita", "position": "Chapter 6, Verse 42"}
{"quote": "tatra taṃ buddhi-saṃyogaṃ labhate paurvadehikam yatate ca tato bhūyaḥ saṃsiddhau kurunandana", "category": "Epic, Mahabharata", "book": "Bhagavad Gita", "position": "Chapter 6, Verse 43"}
{"quote": "śrīdharaḥ : tataḥ kiṃ ? ata āha tatreti sārdhena  sa tatra dvi-prakāre 'pi janmani pūrva-dehe bhavaṃ paurvadehikam  tam eva brahma-viṣayayā buddhyā saṃyogaṃ labhate  tataś ca bhūyo 'dhikaṃ saṃsiddhau mokṣe prayatnaṃ karoti", "category": "Epic, Mahabharata", "book": "Bhagavad Gita", "position": "Chapter 6, Verse 43"}
{"quote": "atra prāg-upacita-bhoga-vāsanā-prābalyād alpa-kālābhyasta-vairāgya-vāsanā-daurbalyena prāṇotkrānti-samaye prādurbhūta-bhoga-spṛhaḥ sarva-karma-saṃnyāsī yaḥ sa evoktaḥ  yas tu vairāgya-vāsanā-prābalyāt prakṛṣṭa-puṇya-prakaṭita-parameśvara-prasāda-vaśena prāṇotkrānti-samaye 'nudbhūta-bhoga-spṛhaḥ saṃnyāsī bhoga-vyavadhānaṃ vinaiva brāhmaṇānām eva brahma-vidāṃ sarva-pramāda-kāraṇa-śūnye kule samutpannas tasya prāktana-saṃskārābhivyaktenāyāsenaiva sambhavān nāsti pūrvasyaiva mokṣaṃ praty āśaṅketi sa vasiṣṭhena nokto bhagavatā tu parama-kāruṇikenāthaveti pakṣāntaraṃ kṛtvokta eva  spaṣṭam anyat  viśvanāthaḥ : tatra dvividhe 'pi janmani buddhyā paramātma-niṣṭhayā saha saṃyogaṃ paurvadaihikaṃ pūrva-janma-bhavam  baladevaḥ : āmutrikīṃ sukha-sampattiṃ vaktuṃ pūrva-saṃskāra-hetukaṃ sādhanam āha tatreti  tatra dvividhe janmani paurvadaihikaṃ pūrva-dehe bhavam  buddhyā svadharma-svātma-paramātma-viṣayā saṃyogaṃ sambandhaṃ labhate  tataś ca hṛd-viśuddhi-sva-paramātmāvaloka-rūpāyāṃ saṃsiddhau nimitte svāpotthitavad bhūyo bahutaraṃ yatate  yathā punar vighna-hato na syāt", "category": "Epic, Mahabharata", "book": "Bhagavad Gita", "position": "Chapter 6, Verse 43"}
{"quote": "pūrvābhyāsena tenaiva hriyate hy avaśo 'pi saḥ  jijñāsur api yogasya śabda-brahmātivartate", "category": "Epic, Mahabharata", "book": "Bhagavad Gita", "position": "Chapter 6, Verse 44"}
{"quote": "śrīdharaḥ : tatra hetuḥ pūrveti  tenaiva pūrva-deha-kṛtābhyāsenāvaśo 'pi kutaścid ambharāyād anicchann api saṃhriyate viṣayebhyaḥ purāvṛtya brahma-niṣṭhaḥ kriyate  tad evaṃ pūrvābhyāsa-balena prayatnaṃ kurvan śanair mucyata itīmam arthaṃ kaimutya-nyāyena sphuṭayati jijñāsur iti sārdhena  yogasya svarūpaṃ jijñāsur eva kevalaṃ na tu prāpta-yogaḥ  evambhūto yoge praviṣṭa-mātro 'pi pāpa-vaśād yoga-bhraṣṭo 'pi śabda-brahma vedam ativartate  vedokta-karma-phalāny atikrāmati  tebhyo 'dhikaṃ phalaṃ prāpya mucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 44"}
{"quote": "sarva-karma-saṃnyāsābhāve 'pi hi kṣatriyasya jñānādhikāraḥ sthita eva  yathā pāṭac-careṇa bahūnāṃ rakṣiṇāṃ madhye vidyamānam api aśvādi-dravyaṃ svayam anicchad api tān sarvān abhibhūya sva-sāmarthya-viśeṣād evāpahriyate  paścāt tu kadāpahṛtam iti vimarśo bhavati  evaṃ bahūnāṃ jñāna-pratibandhakānāṃ madhye vidyamāno 'pi yoga-bhraṣṭaḥ svayam anicchann api jñāna-saṃskāreṇa balavatā svasāmarthaya-viśeṣād eva sarvān pratibandhakān abhibhūyātma-vaśī kriyata iti hṛñaḥ prayogena sūcitam  ataeva saṃskāra-prābalyāj jijñāsur jñātum icchur api yogasya mokṣa-sādhana-jñānasya viṣayaṃ brahma, prathama-bhūmikāyāṃ sthitaḥ saṃnyāsīti yāvat  so 'pi tasyām eva bhūmikāyāṃ mṛto 'ntarāle bahūn viṣayān bhuktvā mahārāja-cakravartināṃ kule samutpanno 'pi yoga-bhraṣṭaḥ prāg-upacita-jñāna-saṃskāra-prābalyāt tasmin janmani śabda-brahma vedaṃ karma-pratipādakam ativartate 'tikramya tiṣṭhati karmādhikārātikrameṇa jñānādhikārī bhavatīty arthaḥ  etenāpi jñāna-karma-samuccayo nirākṛta iti draṣṭavyam  samuccaye hi jñānino 'pi karma-kāṇḍātikramābhāvāt", "category": "Epic, Mahabharata", "book": "Bhagavad Gita", "position": "Chapter 6, Verse 44"}
{"quote": "viśvanāthaḥ : hriyata ākṛṣyate  yogasya yogaṃ jijñāsur api bhavati  ataḥ śabda-brahma veda-śāstram ativartate vedokta-karma-mārgam atikramya vartate  kintu yoga-mārga eva tiṣṭhatīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 44"}
{"quote": "baladevaḥ : tatra hetuḥ  tenaiva yoga-viṣayakeṇa pūrvābhyāsena sa yogī hriyate ākṛṣyate avaśo 'pi kenacid vighnenānicchann apīty arthaḥ  hīti prasiddho 'yaṃ yoga-mahimā  yogasya jijñāsur api tu yogam abhyasituṃ pravṛttaḥ śabda-brahma sa-kāma-karma-nirūpakaṃ vedam ativartate  taṃ na śabda-ghātīty arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 44"}
{"quote": "prayatnād yat tu yogī saṃśuddha-kilbiṣaḥ  aneka-janma-saṃsiddhas tato yāti parāṃ gatim", "category": "Epic, Mahabharata", "book": "Bhagavad Gita", "position": "Chapter 6, Verse 45"}
{"quote": "śrīdharaḥ : prayatnād iti  yadaivaṃ manda-prayatno 'pi yogī parāṃ gaitṃ yāti tadā yas tu yogī prayatnād uttarottaram adhikaṃ yoge yatamāno yatnaṃ kurvan yogenaiva saṃśuddha-kilbiṣo vidhūta-pāpaḥ so 'nekeṣu janmasūcitena yogena saṃsiddhaḥ samyag jñānī bhūtvā tataḥ śreṣṭhāṃ gatiṃ yātīti kiṃ vaktavyam ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 45"}
{"quote": "madhusūdanaḥ : yadā caivaṃ prathama-bhūmikāyāṃ mṛto 'pi aneka-bhoga-vāsanā-vyavahitam api vividha-pramāda-kāraṇavati mahārāja-kule 'pi janma labdhvāpi yoga-bhraṣṭaḥ pūrvopacita-jñāna-saṃskāra-prābalyena karmādhikāram atikramya jñānādhikārī bhavati tadā kim u vaktavyaṃ dvitīyāyāṃ tṛtīyāyāṃ vā bhūmikāyāṃ mṛto viṣaya-bhogānte labdha-mahārāja-kula-janmā yadi vā bhogam akṛtvaiva labdha-brahma-vid brāhmaṇa-kula-janmā yoga-bhraṣṭaḥ karmādhikārātikrameṇa jñānādhikārī bhūtvā tat-sādhanāni sampādya tat-phala-lābhena saṃsāra-bandhanān mucyata iti  tad etad āh prayatnād iti  prayatnāt pūrva-kṛtād apy adhikam adhikaṃ yatamānaḥ prayatnātirekaṃ kurvan yogī pūrvopacita-saṃskāravāṃs tenaiva yoga-prayatna-puṇyena saṃśuddha-kilbiṣo dhauta-jñāna-pratibandhaka-pāpa-malaḥ  ataeva saṃskāropacayāt puṇyopacayāc cānekair janmabhiḥ saṃsiddhaḥ saṃskārātirekeṇa puṇyātirekeṇa ca prāpta-carama-janmā tataḥ sādhana-paripākād yāti parāṃ prakṛṣṭāṃ gatiṃ muktim  nāsty evātra kaścit saṃśaya ity arthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 45"}
{"quote": "iti kardamokteḥ so 'pi naikena janmanā sidhyatīty āha prayatnād yatamānaḥ prakṛṣṭa-yatnād api yatnavān ity arthaḥ  tu-kāraḥ pūrvoktād yoga-bhraṣṭād asya bhedaṃ bodhayati  saṃśuddha-kilbiṣaḥ samyag-paripakva-kaṣāyaḥ  so 'pi naikena janmanā sidhyatīti saḥ  parāṃ gatiṃ mokṣam", "category": "Epic, Mahabharata", "book": "Bhagavad Gita", "position": "Chapter 6, Verse 45"}
{"quote": "baladevaḥ : athāmutrikīṃ sukha-sampattim āha prayatnād iti  pūrva-kṛtād api prayatnād adhikam adhikaṃ yatamānaḥ pūrva-vighna-bhayāt prayatnādhikyaṃ kurvan yogī tenopacitena prayatnena saṃśuddha-kilbiṣo nidhauta-nikhilānya-vāsanaḥ  evam anekair janmabhiḥ saṃsiddhaḥ paripakva-yogo yoga-paripākād eva hetoḥ parāṃ sva-parātmāvaloka-lakṣaṇāṃ gatiṃ muktiṃ yāti", "category": "Epic, Mahabharata", "book": "Bhagavad Gita", "position": "Chapter 6, Verse 45"}
{"quote": "tapasvibhyo 'dhiko yogī jñānibhyo 'pi mato 'dhikaḥ  karmibhyaś cādhiko yogī tasmād yogī bhavārjuna", "category": "Epic, Mahabharata", "book": "Bhagavad Gita", "position": "Chapter 6, Verse 46"}
{"quote": "śrīdharaḥ : yasmād evaṃ tasmāt tapasvibhya iti  tapasvibhyaḥ kṛcchra-cāndrāyaṇādi-tapo-niṣṭhebhyaḥ  jñānibhyaḥ śāstra-jñāna-vidbhyo 'pi  karmibhya iṣṭa-pūrtādi-karma-kāribhyo 'pi  yogī śreṣṭho mamābhimataḥ  tasmāt tvaṃ yogī bhava", "category": "Epic, Mahabharata", "book": "Bhagavad Gita", "position": "Chapter 6, Verse 46"}
{"quote": "jñānibhyo 'pi parokṣa-jñānavadbhyo 'pi aparokṣa-jñānavān adhiko mato yogī  evam aparokṣa-jñānavadbhyo 'pi mano-nāśa-vāsanākṣayābhāvād ajīvan-muktebhyo mano-nāśa-vāsanākṣaya-vattvena jīvan-mukto yogy adhiko mato mama saṃyataḥ  yasmād evaṃ tasmād adhikādhika-prayatna-balāttvaṃ yoga-bhraṣṭa idānīṃ tattva-jñāna-mano-nāśa-vāsanākṣayair yugapat-saṃpāditair yogī jīva-mukto yaḥ sa yogī paramo mata iti prāg-uktaḥ sa tādṛśo bhava sādhana-paripākāt  he 'rjuneti śuddheti sabodhanārthaḥ", "category": "Epic, Mahabharata", "book": "Bhagavad Gita", "position": "Chapter 6, Verse 46"}
{"quote": "viśvanāthaḥ : karma-jñāna-taop-yogavatāṃ madhye kaḥ śreṣṭha ity apekṣāyām āha tapasvibhyaḥ kṛcchra-cāndrāyaṇādi-tapo-niṣṭhebhyaḥ  jñānibhyaḥ brahmopāsakebhyo 'pi yogī paramātmopāsako 'dhiko mata iti mamedam eva matam iti bhāvaḥ  yadi jñānibhyo 'py adhikas tadā kim uta karmibhya ity āha karmibhyaś ceti", "category": "Epic, Mahabharata", "book": "Bhagavad Gita", "position": "Chapter 6, Verse 46"}
{"quote": "baladevaḥ : evaṃ jñāna-garbho niṣkāma-karma-yogo 'ṣṭāṅga-yoga-śirasko mokṣa-hetus tādṛśād yogād vibhraṣṭsyāntatas tat-phalaṃ bhaved ity abhidhāya yoginaṃ stauti tapasvibhya iti  tapasvibhyaḥ kṛcchrādi-tapaḥ-parebhyaḥ jñānibhyo 'rtha-śāstra-vidbhyaḥ karmibhyaḥ sakāmeṣṭā-pūrty-ādikṛdbhyaś ca yogī mad-ukta-yogānuṣṭhātādhikaḥ śreṣṭho mataḥ  ātma-jñāna-vaidhuryeṇa mokṣānarhebhyas tapasvy-ādibhyo mad-ukto yogī samuditātma-jñānatvena mokṣārhatvāt śreṣṭhaḥ", "category": "Epic, Mahabharata", "book": "Bhagavad Gita", "position": "Chapter 6, Verse 46"}
{"quote": "yoginām api sarveṣāṃ mad-gatenāntarātmanā  śraddhāvān bhajate yo māṃ sa me yuktatamo mataḥ", "category": "Epic, Mahabharata", "book": "Bhagavad Gita", "position": "Chapter 6, Verse 47"}
{"quote": "śrīdharaḥ : yoginām api yama-niyamādi-parāṇāṃ madhye mad-bhaktaḥ śreṣṭha ity āha yoginām apīti  mad-gatena mayy āsaktena  antarātmanā manasā  yo māṃ parameśvaraṃ vāsudevam  śraddā-yuktaḥ san bhajate  sa yoga-yukteṣu śreṣṭho mama saṃmataḥ  ato mad-bhakto bhava iti bhāvaḥ", "category": "Epic, Mahabharata", "book": "Bhagavad Gita", "position": "Chapter 6, Verse 47"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ dhyāna-yogo nāma ṣaṣṭho 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "madhusūdanaḥ : idānīṃ sarva-yogi-śreṣṭhaṃ yoginaṃ vadann adhyāyam upasaṃharati yoginām iti  yogināṃ vasu-rudrādityādi-kṣudra-devatā-bhaktānāṃ sarveṣām api madhye mayi bhagavati vāsudeve puṇya-paripāka-viśeṣād gatena prīti-vaśān niviṣṭena mad-gatenāntarātmanāntaḥ-karaṇena prāg-bhavīya-saṃskāra-pāṭavāt sādhu-saṅgāc ca mad-bhajana evaṃ śraddhāvān atiśayena śraddadhānaḥ sambhajante sevata satataṃ cintayati yo māṃ nārāyaṇam īśvareśvaraṃ sa-guṇaṃ nirguṇaṃ vā manuṣyo 'yam īśvarāntara-sādhāraṇo 'yam ity ādi-bhramaṃ hitvā sa eva mad-bhakto yogī yuktatamaḥ sarvebhyaḥ samāhita-cittebhyo yuktebhyaḥ śreṣṭho me mama parameśvarasya sarvajñasya mato niścitaḥ  samāne 'pi yogābhyāsa-kleśe samāne 'pi bhajanāyāse mad-bhakti-śūnyebhyo mad-bhaktasyaiva śreṣṭhatvāt tvaṃ mad-bhaktaḥ paramo yuktatamo 'nāyāsena bhavituṃ śakṣyasīti bhāvaḥ  tad anenādhyāyena karma-yogasya buddhi-śuddhi-hetor maryādāṃ darśayatā tataś ca kṛta-sarva-karma-saṃnyāsasya sāṅgaṃ yogaṃ vivṛṇvatā mano-nigrahopāyaṃ cākṣepa-nirāsa-pūrvakam upadiśatā yoga-bhraṣṭasya puruṣārtha-śūnyatāśaṅkāṃ ca śithilatayā karma-kāṇḍaṃ bhajanīyaṃ ca bhagavantaṃ vāsudevaṃ tat-padārthaṃ nirūpayitum agrima-madhyāya-ṣaṭkam ārabhyata iti śivam  iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām adhyātma-yogo nāma ṣaṣṭho 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 47"}
{"quote": "", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "tasyāḥ śravaṇādi-kriyā-rūpatvaṃ tu cit-sukha-mūrteḥ sarveśvarasya kuntalādi-pratīkatvavat pratyetavyam  śravaṇādi-rūpāyā bhakteś cid-ānandatvaṃ tv anuvṛttyānubhāvyaṃ sitānusevayā pitta-vināśe tan-mādhuryam iveti", "category": "Epic, Mahabharata", "book": "Bhagavad Gita", "position": "Chapter 6, Verse 47"}
{"quote": "iti śrīmad-bhagavad-gītopaniṣad-bhāṣye ṣaṣṭho 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 6, Verse 6"}
{"quote": "śrī-bhagavān uvāca mayy āsakta-manāḥ pārtha yogaṃ yuñjan mad-āśrayaḥ  asaṃśayaṃ samagraṃ māṃ yathā jñāsyasi tac chṛṇu", "category": "Epic, Mahabharata", "book": "Bhagavad Gita", "position": "Chapter 7, Verse 1"}
{"quote": "pūrvādhyāyānte mad-gatenāntarātmanā yo māṃ bhajate sa me yuktatamo mataḥ ity uktam  atra kīdṛśas tvaṃ yasya bhaktiḥ kartavyety apekṣāyāṃ sva-svarūpaṃ nirupayiṣyan śrī-bhagavān uvāca mayīti  mayi parameśvara āsaktam abhiniviṣṭaṃ mano yasya saḥ  mad-āśrayo 'ham evāśrayo yasya  ananya-śaraṇaḥ san  yogaṃ yuñjann abhyasan asaṃśayaṃ yathā bhavaty evam  māṃ samagraṃ vibhūti-balaiśvaryādi-sahitaṃ yathā jñāsyasi tad idaṃ mayā vakṣyamāṇaṃ śṛṇu", "category": "Epic, Mahabharata", "book": "Bhagavad Gita", "position": "Chapter 7, Verse 1"}
{"quote": "mayi parameśvare sakala-jagad-āyatanatvādivividha-vibhūti-bhāgini āsaktaṃ viṣayāntara-parihāreṇa sarvadā niviṣṭaṃ mano yasya tava sa tvam  ataeva mad-āśrayo mad-eka-śaraṇaḥ  rājāśrayo bhāryādy-āsakta-manāś ca rāja-bhṛtyaḥ prasiddho mumukṣus tu mad-āśrayo mad-āsakta-manāś ca  tvaṃ tvad-vidho vā yogaṃ yuñjan manaḥ-samādhānaṃ ṣaṣṭhokta-prakāreṇa kurvan  asaṃśayaṃ yathā bhavaty evaṃ samagraṃ sarva-vibhūti-bala-śaktyaiśvaryādi-sampannaṃ māṃ yathā yena prakāreṇa jñāsyasi tac chṛṇūcyamānaṃ mayā", "category": "Epic, Mahabharata", "book": "Bhagavad Gita", "position": "Chapter 7, Verse 1"}
{"quote": "atrāpi brahmaṇo hi pratiṣṭhāham [gītā 14.27] iti  ato maj-jñānam asamagram iti dyotitam", "category": "Epic, Mahabharata", "book": "Bhagavad Gita", "position": "Chapter 7, Verse 1"}
{"quote": "jñānaṃ te 'haṃ sa-vijñānam idaṃ vakṣyāmy aśeṣataḥ  yaj jñātvā neha bhūyo 'nyaj jñātavyam avaśiṣyate", "category": "Epic, Mahabharata", "book": "Bhagavad Gita", "position": "Chapter 7, Verse 2"}
{"quote": "śrīdharaḥ - vakṣyamāṇaṃ jñānaṃ stauti jñānam iti  jñānaṃ śāstrīyaṃ vijñānam anubhavaḥ  tat-sahitam idaṃ mad-viṣayam aśeṣataḥ sākalyena vakṣyāmi  yaj jñātveha śreyo-mārge vartamānasya punar anyaj jñātavyam avaśiṣṭaṃ na bhavati  tenaiva kṛtārtho bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 2"}
{"quote": "madhusūdanaḥ - jñāsyasīty ukte parokṣam eva taj jñānaṃ syād iti śaṅkāṃ vyāvartayan stauti śrotur ābhimukhyāya jñānam iti  idaṃ mad-viṣayaṃ svato 'parokṣa-jñānam  asambhāvanādi-pratibandhena phalam ajanayat parokṣam ity upacaryate asambhāvanādi-nirāse tu vicāra-paripākānte tenaiva pramāṇena janitaṃ jñānaṃ pratibandhābhāvāt phalaṃ janayad-aparokṣam ity ucyate  vicāra-paripāka-niṣpannatvāc ca tad eva vijñānaṃ, tena vijñānena sahitam idam aparokṣam eva jñānaṃ śāstra-janyaṃ te tubhyam ahaṃ param āpto vakṣyāmy aśeṣataḥ sādhana-phalādi-sahitatvena niravaśeṣaṃ kathayiṣyāmi  śrautīm eka-vijñānena sarva-vijñāna-pratijñām anusarann āha yaj-jñānaṃ nitya-caitanya-rūpaṃ jñātvā vedānta-janya-mano-vṛtti-viṣayīkṛtyeha vyavahāra-bhūmau bhūyaḥ punar api anyat kiṃcid api jñātavyaṃ nāvaśiṣyate  sarvādhiṣṭhāna-san-mātra-jñānena kalpitānāṃ sarveṣāṃ bādhe san-mātra-pariśeṣāt tan-mātra-jñānenaiva tvaṃ kṛtārtho bhaviṣyasīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 2"}
{"quote": "viśvanāthaḥ - tatra mad-bhakter āsakti-bhūmikātaḥ pūrvam api me jñānam aiśvarya-mayaṃ bhavet  tad-uttaraṃ vijñānaṃ mādhuryānubhava-mayaṃ bhavet  tad-ubhayam api tvaṃ śṛṇv ity āha jñānam iti  anyaj jñātavyaṃ nāviśiṣyate iti man-nirviśeṣa-brahma-jñāna-vijñāne 'py etad-antarbhūta evety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 2"}
{"quote": "baladevaḥ -- vakṣyamāṇaṃ jñānaṃ stauti jñānam iti  idaṃ cid-acic-chaktimat-svarūpa-viṣayakaṃ jñānaṃ  tac ca sa-vijñānam vakṣyāmi  tac-chakti-dvaya-vivikta-svarūpa-viṣayakaṃ jñānaṃ vijñānaṃ tena sahitaṃ te tubhyaṃ prapannāyāśeṣataḥ sāmagryeṇopadekṣyāmīty arthaḥ  yat svarūpaṃ sarva-kāraṇaṃ yac ca dhyeyaṃ tad ubhaya-viṣayakaṃ jñānam atra vaktuṃ pratijñātaṃ yaj jñānaṃ jñātveha śreyo-vartmani niviṣṭasya jijñāsos tavānyaj jñātavyaṃ nāvaśiṣyate  sarvasya tad-antarbhāvāt", "category": "Epic, Mahabharata", "book": "Bhagavad Gita", "position": "Chapter 7, Verse 2"}
{"quote": "manuṣyāṇāṃ sahasreṣu kaś cid yatati siddhaye  yatatām api siddhānāṃ kaś cin māṃ vetti tattvataḥ", "category": "Epic, Mahabharata", "book": "Bhagavad Gita", "position": "Chapter 7, Verse 3"}
{"quote": "śrīdharaḥ - mad-bhaktiṃ vinā tu yaj jñānaṃ durlabham ity āha manuṣyāṇām iti  asaṅkhyātānāṃ jīvānāṃ madhye manuṣya-vyatiriktānāṃ śreyasi pravṛttir eva nāsti  manuṣyāṇāṃ tu sahasreṣu madhye kaścid eva puṇya-vaśāt siddhaya ātma-jñānāya prayatate  prayatnaṃ kurvatām api sahasreṣu kaścid eva prakṛṣṭa-puṇya-vaśād ātmānaṃ vetti  tādṛśānāṃ cātma-jñānāṃ sahasreṣu kaścid eva māṃ paramātmānaṃ mat-prasādena tattvato vetti  tad evam atidurlabham api yaj jñānaṃ tubhyam ahaṃ vakṣyāmīty arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 3"}
{"quote": "madhusūdanaḥ - atidurlabhaṃ caitan-mad-anugraham antareṇa mahā-phalaṃ jñānam  yato manuṣyāṇām iti  manuṣyāṇāṃ śāstrīya-jñāna-karma-yogyānāṃ sahasreṣu madhye kaścid eko 'neka-janma-kṛta-sukṛta-samāsādita-nityānitya-vastu-vivekaḥ san yatati yatate siddhaye sattva-śuddhi-dvārā jñānotpattaye  yatatāṃ yatamānānāṃ jñānāya siddhānāṃ prāg-arjita-sukṛtānāṃ sādhakānām api madhye kaścid ekaḥ śravaṇa-manana-nididhyāsana-paripākānte mām īśvaraṃ vetti sākṣātkaroti tattvataḥ pratyag-abhedena tattvam asīty ādi-gurūpadiṣṭa-mahā-vākyebhyaḥ  anekeṣu manuṣyeṣv ātma-jñāna-sādhanānuṣṭhāyī parama-durlabhaḥ  sādhanānuṣṭhāyiṣv api madhye phala-bhāgī parama-durlabha iti kiṃ vaktavyam asya jñānasya māhātmyam ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 3"}
{"quote": "viśvanāthaḥ - etac ca sa-vijñānaṃ maj-jñānaṃ pūrvam adhyāya-ṣaṭke prokta-lakṣaṇair jñānibhir yogibhir api durlabham iti vadana prathamaṃ vijñānam āha manuṣyāṇām iti  asaṅkhyātānāṃ jīvānāṃ madhye kaścid eve manuṣyo bhavati  manuṣyāṇāṃ sahasreṣu madhye kaścid eva śreyase yatate  tādṛśānām api manuṣyāṇāṃ sahasreṣu kaścid eva māṃ śyāmasundarākāraṃ tattvato vetti sākṣād anubhavatīti nirviśeṣa-brahmānubhavānandāt sahasra-guṇādhikaṃ sa-viśeṣa-brahmānubhavānandaḥ syād iti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 3"}
{"quote": "baladevaḥ - sva-jñānasya daurlabhyam āha manuṣyāṇām iti  uccāvaca-dheātma-asaṅkhyātā jīvās teṣu katicid eva manuṣyās teṣāṃ śāstrādhikāra-yogyānāṃ sahasreṣu madhye kaścid eva sat-prasaṅga-vaśāt siddhaye sva-parātmāvalokanāya yatate, na tu sarvaḥ  tādṛśānāṃ yatatāṃ yatamānānāṃ siddhānāṃ labdha-sva-parātmāvalokanānāṃ sahasreṣu madhye kaścid evaiko māṃ kṛṣṇaṃ tattvato vetti  ayam arthaḥ - śāstrīyārthānuṣṭhāyino bahavo manuṣyāḥ paramāṇu-caitanyaṃ svātmānaṃ prādeśa-mātraṃ mat-svāṃśaṃ paramātmānaṃ cānubhūya vimucyante  māṃ tu yaśodā-stanandhayaṃ kṛṣṇam adhunā tvat-sārathiṃ kaścid eva tādṛśa-sat-prasaṅgāvāpta-mad-bhaktis tattvato yāthātmyena vetti  avicintyānanta-śaktikatvena nikhila-kāraṇatvena sārvajñya-sārvaiśvarya-svabhakta-vātsalyādy-asaṅkhyeya-kalyāṇa-guṇa-ratnākaratvena pūrṇa-brahmatvena cānubhavatīty arthaḥ  vakṣyati ca sa mahātmā sudurlabhaḥ [gītā 7.19], māṃ tu veda na kaścana [gītā 7.26] iti", "category": "Epic, Mahabharata", "book": "Bhagavad Gita", "position": "Chapter 7, Verse 3"}
{"quote": "bhūmir āpo 'nalo vāyuḥ khaṃ mano buddhir eva ca  ahaṃkāra itīyaṃ me bhinnā prakṛtir aṣṭadhā", "category": "Epic, Mahabharata", "book": "Bhagavad Gita", "position": "Chapter 7, Verse 4"}
{"quote": "mahābhūtāny ahaṅkāro buddhir avyaktam eva ca  indriyāṇi daśaikaṃ ca pañca cendriya-gocarāḥ  [gītā 13.5] iti", "category": "Epic, Mahabharata", "book": "Bhagavad Gita", "position": "Chapter 7, Verse 4"}
{"quote": "manaḥ-śabdena vā sva-kāraṇam ahaṅkāro lakṣyate pañca-tanmātra-saṃnikarṣāt  buddhi-śabdas tv ahaṅkāra-kāraṇe mahat-tattve mukhya-vṛttir eva  ahaṅkāra-śabdena ca sarva-vāsanā-vāsitam avidyātmakam avyaktaṃ lakṣyante pravartakatvādy-asādhāraṇa-dharma-yogāc ca  iti ukta-prakāreṇeyam aparokṣā sākṣi-bhāsyatvāt prakṛtir māyākhyā pārameśvarī śaktir anirvacanīya-svabhāvā triguṇātmikāṣṭadhā bhinno 'ṣṭabhiḥ prakārair bhedam āgatā  sarvo 'pi jaḍa-vargo 'traivāntarbhavatīty arthaḥ  sva-siddhānte cekṣaṇa-saṅkalpātmakau māyā-pariṇāmāv eva buddhy-ahaṅkārau  pañca-tan-mātrāṇi cāpañcīkṛta-pañca-mahā-bhūtānīty asakṛd avocām", "category": "Epic, Mahabharata", "book": "Bhagavad Gita", "position": "Chapter 7, Verse 4"}
{"quote": "viśvanāthaḥ -atha bhakti-mate jñānaṃ nāma bhagavad-aiśvarya-jñānam eva, na tu dehādy-atiriktātma-jñānam eveti  ataḥ svīyaiśvarya-jñānaṃ nirūpayan parāpara-bhedena svīya-prakṛti-dvayam āha bhūmir iti dvābhyām  bhūmy-ādi-śabdaiḥ pañca-mahā-bhūtāni sūkṣma-bhūtair gandhādibhiḥ sahaikīkṛtya saṅgṛhyante, ahaṅkāra-śabdena tat-kārya-bhūtānīndriyāṇi tat-kāraṇa-bhūta-mahat-tattvam api gṛhyate  buddhi-manasoḥ pṛthag-uktis tattveṣu tayoḥ prādhānyāt", "category": "Epic, Mahabharata", "book": "Bhagavad Gita", "position": "Chapter 7, Verse 4"}
{"quote": "baladevaḥ - evaṃ śrotāraṃ pārtham abhimukhīkṛtya svasya kāraṇa-svarūpaṃ cid-acic-chaktimad vaktuṃ te śaktī prāha bhūmir iti dvābhyām  caturviṃśatidhā prakṛtir bhūmy-ādy-ātmanāṣṭadhā bhinnā me madīyā bodhyā tan-mātrādīnāṃ bhūmy-ādiṣv antarbhāvād ihāpi caturviṃśatidhaivāvaseyā  tatra bhūmy-ādiṣu pañcasu bhūteṣu tat-kāraṇānāṃ gandhānāṃ pañcānāṃ tan-mātrāṇām antar-bhāvaḥ  ahaṅkāre tat-kāryāṇām ekādaśānām indriyāṇām  buddhi-śabdo mahat-tattvam āha  manaḥ-śabdas tu mano-gamyam avyakta-rūpaṃ pradhānam iti  śrutiś caivam āha-caturviṃśati-saṅkhyānām avyaktaṃ vyaktam ucyate iti  svayaṃ ca kṣetrādhyāye vakṣyati mahābhūtāny ahaṅkāraḥ [gītā 13.5] ity ādinā", "category": "Epic, Mahabharata", "book": "Bhagavad Gita", "position": "Chapter 7, Verse 4"}
{"quote": "apareyam itas tv anyāṃ prakṛtiṃ viddhi me parām  jīva-bhūtāṃ mahā-bāho yayedaṃ dhāryate jagat", "category": "Epic, Mahabharata", "book": "Bhagavad Gita", "position": "Chapter 7, Verse 5"}
{"quote": "śrīdharaḥ - aparām imāṃ prakṛtim upasaṃharan parāṃ prakṛtim āha apareyam iti  aṣṭadhā yā prakṛtir ukteyam aparā nikṛṣṭā jaḍatvāt parārthatvāc ca  itaḥ sakāśāt parāṃ prakṛṣṭām anyāṃ jīva-bhūtāṃ jīva-svarūpāṃ me prakṛtiṃ viddhi jānīhi  paratve hetuḥ yayā cetanayā kṣetrajña-rūpayā svakarma-dvāreṇedaṃ jagad dhāryate", "category": "Epic, Mahabharata", "book": "Bhagavad Gita", "position": "Chapter 7, Verse 5"}
{"quote": "madhusūdanaḥ - evaṃ kṣetra-lakṣaṇāyāḥ prakṛter aparatvaṃ vadan kṣetrajña-lakṣaṇāṃ parāṃ prakṛtim āha apareyam iti  yā prāg aṣṭadhoktā prakṛtiḥ sarvācetana-varga-rūpā seyam aparā nikṛṣṭā jaḍatvāt parārthatvāt saṃsāra-bandha-rūpatvāc ca  itas tv acetana-varga-rūpāyāḥ kṣetra-lakṣaṇāyāḥ prakṛter anyāṃ vilakṣaṇāṃ tu-śabdād yathā-kathaṃcid apy abhedāyogyāṃ jīva-bhūtāṃ cetanātmikāṃ kṣetrajña-lakṣaṇāṃ me mamātma-bhūtāṃ viśuddhāṃ parāṃ prakṛṣṭāṃ prakṛtiṃ viddhi he mahābāho, yayā kṣetrajña-lakṣaṇayā jīva-bhūtayāntar-anupraviṣṭayā prakṛtyedaṃ jagad-acetana-jātaṃ dhāryate svato viśīrya uttamyate anena jīvenātmanānupraviśa nāma-rūpe vyākaravāṇi iti śruteḥ  na hi jīva-rahitaṃ dhārayituṃ śakyam ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 5"}
{"quote": "viśvanāthaḥ - iyaṃ prakṛtir variyaṅgākhyā śaktir aparānutkṛṣṭā jaḍatvāt  ito 'nyāṃ prakṛtiṃ taṭasthāṃ śaktiṃ jīva-bhūtāṃ parām utkṛṣṭāṃ viddhi caitanyatvāt  asyā utkṛṣṭatve hetuḥ yayā cetanayedaṃ jagad acetanaṃ svabhogārthaṃ gṛhyate", "category": "Epic, Mahabharata", "book": "Bhagavad Gita", "position": "Chapter 7, Verse 5"}
{"quote": "etad-yonīni bhūtāni sarvāṇīty upadhāraya  ahaṃ kṛtsnasya jagataḥ prabhavaḥ pralayas tathā", "category": "Epic, Mahabharata", "book": "Bhagavad Gita", "position": "Chapter 7, Verse 6"}
{"quote": "śrīdharaḥ - anayoḥ prakṛtitvaṃ darśayan svasya tad-dvārā sṛṣṭy-ādi-kāraṇatvam āha etad iti  ete kṣetra-kṣetrajña-rūpe prakṛtī yonī kāraṇa-bhūte yeṣāṃ tāny etad-yonīni  sthāvara-jaṅgamātmakāni sarvāṇi bhūtānīty upadhāraya budhyasva  tatra jaḍā prakṛtir deha-rūpeṇa pariṇamate  cetanā tu mad-aṃśa-bhūtā bhoktṛtvena deheṣu praviśya svakarmaṇā tāni dhārayati  te ca madīye prakṛtī mattaḥ sambhūte  ato 'ham eva kṛtsnasya sa-prakṛtikasya jagataḥ prabhavaḥ  prakarṣeṇa bhavaty asmād iti prabhavaḥ  paraṃ kāraṇam aham ity arthaḥ  tathā pralīyate 'neneti pralayaḥ  saṃhartāpy aham evety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 6"}
{"quote": "madhusūdanaḥ - ukta-prakṛti-dvaye kārya-liṅgakam anumānaṃ pramāṇayan svasya tad-dvārā jaga-sṛṣṭy-ādi-kāraṇatvaṃ darśayati etad-yonīnīti  ete aparatvena paratvena ca prāg-ukte kṣetra-kṣetrajña-lakṣaṇe prakṛtī yonir yeṣāṃ tāny etad-yonīni bhūtāni bhavana-dharmakāṇi sarvāṇi cetanācetanātmakāni janimanti nikhilānīty evam upadhāraya jānīhi  kāryāṇāṃ cid-acid-granthi-rūpatvāt kāraṇam api cid-acid-granthi-rūpam anuminv ity arthaḥ  evaṃ kṣetra-kṣetrajña-lakṣaṇe mamopādhi-bhūte yataḥ prakṛtī bhavatas tatas tad-dvārāhaṃ sarvajñaḥ sarveśvaro 'nanta-śakti-māyopādhiḥ kṛtsnasya carācarātmakasya jagataḥ sarvasya kārya-vargasya prabhava utpatti-kāraṇaṃ pralayas tathā vināśa-kāraṇam  svāpnikasyeva prapañcasya māyikasya māyāśarayatva-viṣayatvābhyāṃ māyāvy aham evopādānaṃ draṣṭā cety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 6"}
{"quote": "viśvanāthaḥ - etac chakti-dvaya-dvāraiva svasya jagat-kāraṇatvam āha etad iti  ete māyā-śakti-jīva-śaktī kṣetra-kṣetrajña-rūpe yonī kāraṇa-bhūte yeṣāṃ tāni sthāvara-jaṅgamātmakāni bhūtāni jānīhi  ataḥ kṛtsnasya sarvasyāsya jagataḥ prabhavo mac-chakti-dvaya-prabhūtatvād aham eva sraṣṭā  pralayas tac-chaktimati mayy eva pralīna-bhāvitvād aham evāsya saṃhartā", "category": "Epic, Mahabharata", "book": "Bhagavad Gita", "position": "Chapter 7, Verse 6"}
{"quote": "baladevaḥ -- etac chakti-dvaya-dvāraiva sarva-jagat-kāraṇatāṃ svasyāha etad iti  sarvāṇi sthira-carāṇi bhūtāny etad-yonīni upadhāraya viddhi  ete 'para-pare kṣetra-kṣetrajña-śabda-vācye mac-chaktī yonī kāraṇa-bhūte yeṣāṃ tānīty arthaḥ  te ca prakṛtī madīye matta eva sambhūte  ataḥ kṛtsnasya sa-prakṛtikasya jagato 'ham eva prabhava utpatti-hetuḥ  prabhavaty asmāt iti vyutpatteḥ  tasya pralaya-saṃhartāpy aham eva pralīyate 'nena iti vyutpatteḥ", "category": "Epic, Mahabharata", "book": "Bhagavad Gita", "position": "Chapter 7, Verse 6"}
{"quote": "mattaḥ parataraṃ nānyat kiñcid asti dhanañjaya  mayi sarvam idaṃ protaṃ sūtre maṇi-gaṇā iva", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "śrīdharaḥ - yasmād evaṃ tasmāt matta iti  mattaḥ sakāśāt parataraṃ śreṣṭhaṃ jagataḥ sṛṣṭi-saṃhārayoḥ svatantraṃ kāraṇaṃ kiñcid api nāsti  sthiti-hetur apy aham evety āha mayīti  mayi sarvam idaṃ jagat protaṃ grathitam āśritam ity arthaḥ  dṛṣṭāntaḥ spaṣṭaḥ", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "anye tu param ataḥ setūn māna-sambandha-bheda-vyapadeśebhyaḥ [vs 3.2.31] iti sūtroktasya pūrva-pakṣasyottaratvena ślokam imaṃ vyācakṣate  mattaḥ sarvajñāt sarva-śakteḥ sarva-kāraṇāt parataraṃ praśasyataraṃ sarvasya jagataḥ sṛṣṭi-saṃhārayoḥ svatantraṃ kāraṇam anyan nāsti he dhanañjaya ! yasmād evaṃ tasmān mayi sarva-kāraṇe sarvam idaṃ kārya-jātaṃ protaṃ grathitaṃ nānyan na  sūtre maṇi-gaṇā iveti dṛṣṭāntas tu grathitatva-mātre na tu kāraṇatve  kanake kuṇḍalādivad iti tu yogyo dṛṣṭāntaḥ", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "viśvanāthaḥ -- yasmād evaṃ tasmād aham eva sarvam ity āha mattaḥ parataram anyat kiñcid apii nāsti  kārya-kāraṇayor aikyāt śakti-śaktimator aikyāc ca  tathā ca śrutiḥ ekam evādvitīyaṃ brahma, neha nānāsti kiñcana iti  evaṃ svasya sarvātmakatvam uktvā sarvāntaryāmitvaṃ cāha mayīti  sarvam idaṃ cij-jaḍātmakaṃ jagat mat-kāryatvān mad-ātmakam api punar mayy antaryāmiṇi protaṃ grathitaṃ yathā sūtre maṇi-gaṇāḥ protāḥ  madhusūdana-sarasvatī-pādās tu sūtre maṇi-gaṇā iveti dṛṣṭāntas tu grathitatva-mātre, na tu kāraṇatve kanake kuṇḍalādivad iti tu yogyo dṛṣṭānta ity āhuḥ", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "yasmāt paraṃ nāparam asti kiñcid yasmān nāṇīyona jyāyo 'sti kiñcit iti tasyaiva paramatvaṃ tad-itarasya tad-asambhavaṃ ca pratipādya  tato yad uttarotaraṃ ity ādinā pūrvoktam eva nigamitam  na tu tato 'nyac-chreṣṭham astīti uktam  tathā sati teṣāṃ mṛṣāvāditvāpatteḥ  evam āha sūtrakāraḥ-tathānya-pratiṣedhāt [vs 3.2.36] iti  mad-anyasya kasyacid api śraiṣṭhyābhāvād aham eva mad-anya-sarvāśraya ity āha mayīti  protaṃ grathitaṃ sphuṭam anyat  etena viśvapālakatvaṃ svasyoktam", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "raso 'ham apsu kaunteya prabhāsmi śaśi-sūryayoḥ  praṇavaḥ sarva-vedeṣu śabdaḥ khe pauruṣaṃ nṛṣu", "category": "Epic, Mahabharata", "book": "Bhagavad Gita", "position": "Chapter 7, Verse 8"}
{"quote": "śrīdharaḥ - jagataḥ sthiti-hetutvam eva prapañcati raso 'ham iti pañcabhiḥ  apsu raso 'haṃ rasa-tan-mātra-rūpayā vibhūtyā tad-āśrayatenāpsu-sthito 'ham ity arthaḥ  tathā śaśi-sūryayoḥ prabhāsmi  candre sūrye ca prakāśa-rūpayā vibhūtyā tad-āśrayatvena sthito 'ham ity arthaḥ  uttarātrāpy evaṃ draṣṭavyam  sarveṣu vedeṣu vaikharī-rūpeṣu tan-mūla-bhūtaḥ praṇava oṅkāro 'smi  kha ākāśe śabda-tan-mātra-rūpo 'smi  nṛṣu puruṣeṣu pauruṣam udyamam asmi  udyame hi puruṣās tiṣṭhanti", "category": "Epic, Mahabharata", "book": "Bhagavad Gita", "position": "Chapter 7, Verse 8"}
{"quote": "madhusūdanaḥ - avādīnāṃ rasādiṣu protatva-pratīteḥ kathaṃ tvayi sarvam idaṃ protam iti ca na śaṅkyaṃ rasādi-rūpeṇa mamaiva sthitatvād ity āha raso 'ham iti pañcabhiḥ  rasaḥ puṇyo madhuras tan-mātra-rūpaḥ sarvāsām apāṃ sāraḥ kāraṇa-bhūto yo 'psu sarvāsvanugataḥ so 'haṃ he kaunteya tad-rūpe mayi sarvā āpaḥ protā ity arthaḥ  evaṃ sarveṣu paryāyeṣu vyākhyātavyam  iyaṃ vibhūtir ādhyānāyopadiśyata iti nātīvābhiniveṣṭavyam  tathā porabhā prakāśaḥ śaśi-sūryayor aham asmi  prakāśa-sāmānya-rūpe mayi śaśi-sūryau protāv ity arthaḥ  tathā praṇaya oṅkāraḥ sarva-vedeṣv anusyūto 'haṃ tad yathā śaṅkunā sarvāṇi parṇāni saṃtṛṇṇāny evam oṅkāreṇa sarvā vāk iti śruteḥ  saṃtṛṇṇāni grathitāni  sarvā vāk sarvo veda ity arthaḥ  śabdaḥ puṇyas tan-mātra-rūpaḥ kha ākāśe 'nusyūto 'ham  pauruṣaṃ puruṣatva-sāmānyaṃ nṛṣu puruṣeṣu yad anusyūtaṃ tad aham  sāmānya-rūpe mayi sarve viśeṣāḥ protāḥ śrautair dundubhy-ādi-dṛṣṭāntair iti sarvatra draṣṭavyam", "category": "Epic, Mahabharata", "book": "Bhagavad Gita", "position": "Chapter 7, Verse 8"}
{"quote": "viśvanāthaḥ - sva-kārye jagaty atra yathāham antaryāmi-rūpeṇa praviṣṭo varte, tathā kvacit kāraṇa-rūpeṇa kvacit kāryeṣu manuṣyādiṣu sāra-rūpeṇāpy ahaṃ varta ity āha raso 'ham iti caturbhiḥ  apsu rasa tat-kāraṇa-bhūto mad-vibhūtir ity arthaḥ  evaṃ sarvatrāgre 'pi  prabhā prabhā-rūpaḥ  praṇava oṅkāraḥ sarva-veda-kāraṇam  ākāśe śabdas tat-kāraṇam  nṛṣu pauruṣam sakala udyama-viśeṣa eva manuṣya-sāraḥ", "category": "Epic, Mahabharata", "book": "Bhagavad Gita", "position": "Chapter 7, Verse 8"}
{"quote": "baladevaḥ - tattvaṃ darśayati raso 'ham iti pañcabhiḥ  apsu raso 'haṃ rasa-tan-mātrayā vibhūtyā tāḥ pālayan tāsv ahaṃ vartate  tāṃ vinā tāsām asthiteḥ  śaśini sūrye cāhaṃ prabhāsmi prabhayā vibhūtyā tau pālayan tayor ahaṃ varte  evaṃ paratra draṣṭavyam  vaikharī-rūpeṣu sarva-vedeṣu tan-mūla-bhūtaḥ praṇavo 'ham  khe nabhasi śabdas tan-mātra-lakṣaṇo 'ham  nṛṣu pauruṣaṃ phalavān udyamo 'ham  tenaiva teṣāṃ sthiteḥ", "category": "Epic, Mahabharata", "book": "Bhagavad Gita", "position": "Chapter 7, Verse 8"}
{"quote": "puṇyo gandhaḥ pṛthivyāṃ ca tejaś cāsmi vibhāvasau  jīvanaṃ sarva-bhūteṣu tapaś cāsmi tapasviṣu", "category": "Epic, Mahabharata", "book": "Bhagavad Gita", "position": "Chapter 7, Verse 9"}
{"quote": "śrīdharaḥ - kiṃ ca puṇya iti  puṇyo 'vikṛto gandho gandha-tan-mātram  pṛthivyā āśraya-bhūto 'ham ity arthaḥ  yad vā vibhūti-rūpeṇāśrayatvasya vivakṣitatvāt surabhi-gandhasyaivotkṛṣṭatayā vibhūtitvāt puṇyo gandha ity uktam  tathā vibhāvasāgnau yat tejo duḥsahā sahajā dīptis tad aham  sarva-bhūteṣu jīvanaṃ prāṇa-dhāraṇa-vāyur aham ity arthaḥ  tapasviṣu vānaprasthādiṣu dvandva-sahana-rūpaṃ tapo 'smi", "category": "Epic, Mahabharata", "book": "Bhagavad Gita", "position": "Chapter 7, Verse 9"}
{"quote": "madhusūdanaḥ - puṇyaḥ surabhir avikṛto gandhaḥ sarva-pṛthivī-sāmānya-rūpas tan-mātrākhyaḥ pṛthivyām anusyūto 'ham  ca-kāro rasādīnām api puṇyatva-samuccayārthaḥ  śabda-sparśa-rūpa-rasa-gandhānāṃ hi svabhāvata eva puṇyatvam avikṛtatvaṃ prāṇinām adharma-viśeṣāt tu teṣām apuṇyatvaṃ na tu svabhāvata iti draṣṭavyam  tathā vibhāvasāv agnau yat tejaḥ sarva-dahana-prakāśana-sāmarthya-rūpam uṣṇa-sparśa-sahitaṃ sita-bhāsvaraṃ rūpaṃ puṇyaṃ tad aham asmi  ca-kārādyo vāyau puṇya uṣṇa-sparśāturāṇām āpyāyakaḥ śīta-sparśaḥ so 'py aham iti draṣṭavyam  sarva-bhūteṣu sarveṣu prāṇiṣu jīvanaṃ prāṇa-dhāraṇam āyur aham asmi  tad-rūpe mayi sarve prāṇinaḥ protā ity arthaḥ  tapasviṣu nityaṃ tapo-yukteṣu vānaprasthādiṣu yat tapaḥ śītoṣṇa-kṣut-pipāsādi-dvandva-sahana-sāmarthya-rūpaṃ tad aham asmi  tad-rūpe mayi tapasvinaḥ protā viśeṣaṇābhāve viśiṣṭābhāvāt  tapaś ceti ca-kāreṇa cittaikāgryam āntaraṃ jihvopasthādi-nigraha-lakṣaṇaṃ bāhyaṃ ca sarvaṃ tapaḥ samuccīyate", "category": "Epic, Mahabharata", "book": "Bhagavad Gita", "position": "Chapter 7, Verse 9"}
{"quote": "viśvanāthaḥ -- puṇyo 'vikṛto gandhaḥ puṇyas tu cārv api ity amaraḥ  ca-kāro rasādīnām api puṇyatva-samuccayārthaḥ  tejaḥ sarva-vastu-pācana-prakāśana-śīta-trāṇādi-sāmarthya-rūpaḥ sāraḥ  jīvanam āyur eva sāraḥ  tapo dvandva-sahanādikam eva sāraḥ", "category": "Epic, Mahabharata", "book": "Bhagavad Gita", "position": "Chapter 7, Verse 9"}
{"quote": "baladevaḥ -- puṇyo 'vikṛto gandhas tan-mātra-lakṣaṇaḥ  ca-kāro rasādīnām aham api puṇyatva-samuccāyakaḥ  vibhāvasau vahnau tejaḥ sarva-vastu-pacana-prakāśanādi-sāmarthya-rūpaṃ ca śadād vāyau yaḥ puṇyaḥ sparśa uṣṇa-sparśa-vyākulānām āpāyakaḥ so 'ham iti bodhyam  jīvanam āyus tapo dvandva-sahanam", "category": "Epic, Mahabharata", "book": "Bhagavad Gita", "position": "Chapter 7, Verse 9"}
{"quote": "bījaṃ māṃ sarva-bhūtānāṃ viddhi pārtha sanātanam  buddhir buddhimatām asmi tejas tejasvinām aham", "category": "Epic, Mahabharata", "book": "Bhagavad Gita", "position": "Chapter 7, Verse 10"}
{"quote": "śrīdharaḥ - kiṃ ca bījam iti  sarveṣāṃ carācarāṇāṃ bhūtānāṃ bījaṃ sajātīya-kāryotpādana-sāmarthyam  sanātanaṃ nityam uttarottara-sarva-kāryeṣv anusyūtam  tad eva bījaṃ mad-vibhūtiṃ viddhi  na tu prativyakti vinaśyam  tathā buddhimatāṃ buddhiḥ prajñāham asmi  tejasvināṃ pragalbhānāṃ tejaḥ pragalbhatām", "category": "Epic, Mahabharata", "book": "Bhagavad Gita", "position": "Chapter 7, Verse 10"}
{"quote": "madhusūdanaḥ - sarvāṇi bhūtāni sva-sva-bījeṣu protāni na tu svayīti cen nety āha bījam iti  yat sarva-bhūtānāṃ sthāvara-jaṅgamānām ekaṃ bījaṃ kāraṇaṃ  sanātanaṃ nityaṃ bījāntarānapekṣaṃ na tu prativyakti-bhinnam anityaṃ vā tad-avyākṛtākhyaṃ sarva-bījaṃ mām eva viddhi na tu mad-bhinnaṃ he pārtha  ato yuktam ekasminn eva mayi sarva-bīje protatvaṃ sarveṣām ity arthaḥ  kiṃ ca buddhis tattvātattva-viveka-sāmarthyaṃ tādṛśa-buddhimatām aham asmi  buddhi-rūpe mayi buddhimantaḥ protā viśeṣaṇābhāve viśiṣṭābhāvasyoktatvāt  tathā tejaḥ prāgalbhyaṃ parābhibhava-sāmarthyaṃ pariś cānabhibhāvyatvaṃ tejasvināṃ tathāvidha-prāgalbhya-yuktānāṃ yat tad aham asmi, tejo-rūpe mayi tejasvinaḥ protā ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 10"}
{"quote": "viśvanāthaḥ - bījam avikṛtaṃ kāraṇaṃ pradhānākhyam ity arthaḥ  sanātanaṃ nityaṃ buddhimatāṃ buddhir eva sāraḥ", "category": "Epic, Mahabharata", "book": "Bhagavad Gita", "position": "Chapter 7, Verse 10"}
{"quote": "baladevaḥ - sarva-bhūtānāṃ carācarāṇāṃ yad eka-bījaṃ sanātanaṃ nityaṃ, na tu prativyakti-bhinnam anityaṃ vā tat pradhānākhyaṃ sarva-bījaṃ mām eva viddhi tad-rūpayā vibhūtyā tāny ahaṃ pālayāmi tat-pareṇa hi tāni puṣyante  buddhiḥ sārāsāra-vivekavatī  tejaḥ prāgalbhyaṃ parābhibhava-sāmarthyaṃ parān abhibhāvyatvaṃ ca", "category": "Epic, Mahabharata", "book": "Bhagavad Gita", "position": "Chapter 7, Verse 10"}
{"quote": "balaṃ balavatāṃ cāhaṃ kāma-rāga-vivarjitam  dharmāviruddho bhūteṣu kāmo 'smi bharatarṣabha", "category": "Epic, Mahabharata", "book": "Bhagavad Gita", "position": "Chapter 7, Verse 11"}
{"quote": "śrīdharaḥ - kiṃ ca balam iti  kāmo 'prāpte vastuny abhilāṣo rājasaḥ  rāgaḥ punar abhilaṣite 'rthe prāpte 'pi punar adhike 'rthe citta-rañjanātmakas tṛṣṇāpara-paryāyas tāmasaḥ  tābhyāṃ vivarjitaṃ balavatāṃ balam aham asmi  sāttvikaṃ sva-dharmānuṣṭhāna-sāmarthyam aham ity arthaḥ  dharmeṇāviruddhaḥ sva-dāreṣu putrotpādana-mātropayogī kāmo 'ham iti", "category": "Epic, Mahabharata", "book": "Bhagavad Gita", "position": "Chapter 7, Verse 11"}
{"quote": "krodhārtho vā rāga-śabdo vyākhyeyaḥ  dharmo dharma-śāstraṃ tenāviruddho 'pratiṣiddho dharmānukūlo vā yo bhūteṣu prāṇiṣu kāmaḥ śāstrānumata-jāyā-putra-vittādi-viṣayo 'bhilāṣaḥ so 'ham asmi  he bharatarṣabha ! śāstrāviruddha-kāma-bhūte mayi tathāvidha-kāma-yuktānāṃ bhūtānāṃ protatvam ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 11"}
{"quote": "viśvanāthaḥ - kāmaḥ sva-jīvikādy-abhilāṣaḥ  rāgaḥ krodhas tad-vivarjitam  na tad-dvayotthitam ity arthaḥ  dharmāviruddhaḥ sva-bhāryāyāṃ putrotpatti-mātropayogī", "category": "Epic, Mahabharata", "book": "Bhagavad Gita", "position": "Chapter 7, Verse 11"}
{"quote": "baladevaḥ -- kāmaḥ sva-jīvikādy-abhilāṣaḥ  rāgas tu prāpte 'py abhilaṣite 'rthe punas tato 'py adhike 'rthe citta-rañjanātmako 'titṛṣṇāpara-nāmā, tābhyāṃ vivarjitaṃ balaṃ sva-dharmānuṣṭhāna-sāmarthyam ity arthaḥ  dharmāviruddhaḥ svapatnyāṃ putrotpatti-mātra-hetuḥ", "category": "Epic, Mahabharata", "book": "Bhagavad Gita", "position": "Chapter 7, Verse 11"}
{"quote": "ye caiva sāttvikā bhāvā rājasās tāmasāś ca ye  matta eveti tān viddhi na tv ahaṃ teṣu te mayi", "category": "Epic, Mahabharata", "book": "Bhagavad Gita", "position": "Chapter 7, Verse 12"}
{"quote": "śrīdharaḥ - kiṃ ca ye caiveti  ye cānye 'pi sāttvika-bhāvāḥ śama-damādayaḥ  rājasāś ca harṣa-darpādayaḥ  tāmasāś ca śoka-mohādayaḥ  prāṇināṃ sva-karma-vaśāj jāyante tān matta eva jātān iti viddhi  madīya-prakṛti-guṇa-kāryatvāt  evam api teṣv ahaṃ na varte  jīvavat tad-adhīno 'haṃ na bhavāmīty arthaḥ  te tu mad-adhīnāḥ santo mayi vartanta ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 12"}
{"quote": "madhusūdanaḥ - kim evaṃ parigaṇanena ye caiveti  ye cānye 'pi bhāvāś citta-pariṇāmāḥ sāttvikāḥ śama-damādayaḥ  ye ca rājasā harṣa-darpādayaḥ  ye ca tāmasāḥ śoka-mohādayaḥ prāṇinām avidyā-karmādi-vaśāj jāyante tān matta eva jāyamānān iti ahaṃ kṛtsnasya jagataḥ prabhava ity ādy-ukta-prakāreṇa viddhi samastān eva  athavā sāttvikā rājasās tāmasāś ca bhāvāḥ sarve 'pi jaḍa-vargā vyākhyeyā viśeṣa-hetv-abhāvāt  eva-kāraś ca samastāvadhāraṇārthaḥ  evam api na tv ahaṃ teṣu, matto jātatve 'pi tad-vaśas tad-vikāra-rūṣito rajju-khaṇḍa iva kalpita-sarva-vikāra-rūṣito 'haṃ na bhavāmi saṃsārīva  te tu bhāvā mayi rajjvām iva sarpādayaḥ kalpitā mad-adhīna-sattā-sphūrtikā mad-adhīnā ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 12"}
{"quote": "viśvanāthaḥ - evaṃ vastu-kāraṇa-bhūtā vastu-sāra-bhūtāś ca rākṣasādyāś ca vibhūtayaḥ kāścid uktāḥ  kintv alam ativistareṇa  mad-adhīnaṃ vastu-mātram eva mad-vibhūtir ity āha ye caiveti  sāttva-bhāvāḥ śama-damādayo devādyāś ca  rājasā harṣa-darpādayo 'surādyāś ca  tāmasāḥ śoka-mohādayo rākṣasādyāś ca  tān matta eveti madīya-prakṛti-guṇa-kāryatvāt  teṣv ahaṃ na varte  jīvavat tad-adhīno 'haṃ na bhavāmīty arthaḥ  te tu mayi mad-adhīnāḥ santa eva vartante", "category": "Epic, Mahabharata", "book": "Bhagavad Gita", "position": "Chapter 7, Verse 12"}
{"quote": "baladevaḥ -- evaṃ kāṃścid vibhūtir abhidhāya samāsena sarvās tāḥ prāha ye caiveti  ye mitho vilakṣaṇa-svabhāvāḥ sāttvikādayo bhāvāḥ prāṇināṃ śarīrendriya-viṣayātmanā ta-kāraṇatvena cāvasthitās tān sarvān tat-tac-chakty-upetān matta evopapannān viddhi  na tv ahaṃ teṣu varte naivāhaṃ tad-adhīna-sthitiḥ  te mayi mad-adhīna-sthitaya ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 12"}
{"quote": "tribhir guṇa-mayair bhāvair ebhiḥ sarvam idaṃ jagat  mohitaṃ nābhijānāti mām ebhyaḥ param avyayam", "category": "Epic, Mahabharata", "book": "Bhagavad Gita", "position": "Chapter 7, Verse 13"}
{"quote": "śrīdharaḥ - evambhūtam īśvaraṃ tvām ayaṃ janaḥ kim iti na jānātīti ? ata āha tribhir iti  tribhis trividhair ebhiḥ pūrvoktair guṇa-mayaiḥ kāma-lobhādibhir guṇa-vikārair bhāvaiḥ svabhāvair mohitam idaṃ jagat  ato māma nābhijānāti  kathambhūtam ? ebhyo bhāvebhyaḥ param  ebhir aspṛṣṭam eteṣāṃ niyantāram  ataevāvyayaṃ nirvikāram ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 13"}
{"quote": "madhusūdanaḥ - tava parameśvarasya svātantrye nitya-śuddha-buddham ukta-svabhāvatve ca sati kuto jagatas tvad-ātmakasya saṃsāritvam  evaṃvidha-matsvarūpāparijñānād iti cet, tad eva kuta ity ata āha tribhir iti  ebhiḥ prāg-uktais tribhis trividhair guṇa-mayaiḥ sattva-rajas-tamo-guṇa-vikārair bhāvaiḥ sarvair api bhavana-dharmabhir sarvam idaṃ jagat prāṇi-jātaṃ mohitam vivekāyogyatvam āpāditaṃ sad ebhyo guṇamayebhyo bhāvebhyaḥ param eṣāṃ kalpanādhiṣṭhānam atyanta-vilakṣaṇam avyayaṃ sarva-vikriyā-śūnyam aprapañcam ānanda-ghanam ātma-prakāśam avyavahitam api māṃ nābhijānāti  tataś ca svarūpāparicayāt saṃsaratīvety aho daurbhāgyam aviveki-janasyety anukrośaṃ darśayati bhagavān", "category": "Epic, Mahabharata", "book": "Bhagavad Gita", "position": "Chapter 7, Verse 13"}
{"quote": "viśvanāthaḥ - nanv evambhūtaṃ tvā parameśvaraṃ katham ayaṃ jano na jānātīty ata āha tribhir iti  guṇamayaiḥ śama-damādi-harṣādi-śokādyair bhāvaiḥ svābhāvībhūtair jagaj jagaj-jāta-jīva-vṛndaṃ mohitaṃ sat māṃ nirguṇatvād ebhyaḥ param avyayaṃ nirvikāram", "category": "Epic, Mahabharata", "book": "Bhagavad Gita", "position": "Chapter 7, Verse 13"}
{"quote": "baladevaḥ - atha śakti-dvaya-viviktaṃ svasya dhyeya-svarūpaṃ darśayan tasyājñāne tad-āsaktim eva hetum āha tribhir iti  ebhiḥ pūrvoditair guṇamayair man-māyā-guṇa-kāryais trividhaiḥ sāttvikādibhir bhāvair bhavana-dharmibhiḥ kṣaṇa-pariṇāmibhis tat-tat-karmānuguṇa-śarīrendriya-viṣayātmanāvasthitair mohitam avivekitāṃ nītaṃ sat sarvam idaṃ jagat surāsura-manuṣyādy-ātmanāvasthitaṃ jīva-vṛndaṃ kartṛ ebhyaḥ sāttvikādibhyo bhāvebhyaḥ paraṃ tair aspṛṣṭam ananta-kalyāṇa-guṇa-ratnākaraṃ vijñānānanda-ghanaṃ sarveśvaram avyayam apracyuta-svabhāvaṃ māṃ kṛṣṇaṃ nābhijānāti pratyāsūyati", "category": "Epic, Mahabharata", "book": "Bhagavad Gita", "position": "Chapter 7, Verse 13"}
{"quote": "daivī hy eṣā guṇa-mayī mama māyā duratyayā  mām eva ye prapadyante māyām etāṃ taranti te", "category": "Epic, Mahabharata", "book": "Bhagavad Gita", "position": "Chapter 7, Verse 14"}
{"quote": "śrīdharaḥ - ke tarhi tvāṃ jānantīti ? ata āha daivīti  daivy alaukikī  atyadbhutety arthaḥ  guṇa-mayī sattvādi-guṇa-vikārātmikā  mama parameśvarasya śaktir māyā duratyayā dustarā hi  prasiddhim etam  tathāpi mām eva ity eva-kāreṇāvyabhicāriṇyā bhaktyā ye prapadyante bhajanti māyām etāṃ sudustarām api te taranti  tato māṃ jānantīti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 14"}
{"quote": "prapaśyantīti vaktavye prapadyanta ity ukte 'rthe mad-eka-śaraṇāḥ santo mām eva bhagavantaṃ vāsudevam īdṛśam ananta-saundarya-sāra-sarvasvam akhila-kalā-kalāpa-nilayam abhinava-paṅkaja-śobhādhika-caraṇa-kamala-yugala-prabham anavarata-veṇu-vādana-nirata-vṛndāvana-krīḍāsakta-mānasa-heloddhṛta-govardhanākhya-mahīdharaṃ gopālaṃ niṣūdita-śiśupāla-kaṃsādi-duṣṭa-saṅgham abhinava-jalada-śobhā-sarvasva-haraṇa-caraṇaṃ paramānanda-ghana-maya-mūrtimati-vairiñca-prapañcam anavaratam anucintayanto divasān ativāhayanti te mat-prema-mahānanda-samudra-magna-manasas tathā samasta-māyā-guṇa-vikārair nābhibhūyante  kintu mad-vilāsa-vinoda-kuśalā ete mad-unmūlana-samarthā iti śaṅkamāneva māyā tebhyo 'pasarati vāravilāsinīva krodhanebhyas tapodhanebhyas tasmān māyā-taraṇārthī mām īdṛśam eva santatam anucintayed ity apy abhipretaṃ bhagavataḥ  śrutayaḥ smṛtayaś cātrārthe pramāṇīkartavyāḥ", "category": "Epic, Mahabharata", "book": "Bhagavad Gita", "position": "Chapter 7, Verse 14"}
{"quote": "viśvanāthaḥ - nanu tarhi triguṇa-maya-mohāt katham uttīrṇā bhavanti ? tatrāha daivīti  daivī viṣayānandena dīvyantīti devā jīvās tadīyā teṣāṃ mohayitrīty arthaḥ  guṇa-mayī śleṣeṇa triveṣṭana-mahā-pāśa-rūpā  mama parameśvarasya māyā bahiraṅgā śaktir duratyayā duratikramā  pāśa-pakṣe, chettum udgranthayituṃ vā kenāpy aśaktyety arthaḥ  kintu mad-vāci viśvasihi iti sva-vakṣaḥ spṛṣṭvāha māṃ śyāmasundarākāram eva", "category": "Epic, Mahabharata", "book": "Bhagavad Gita", "position": "Chapter 7, Verse 14"}
{"quote": "varaṃ vṛṇīṣva bhadraṃ te ṛte kaivalyam adya naḥ  eka eveśvaras tasya bhagavān viṣṇur avyayaḥ  [bhp 10.51.20] iti  ghaṇṭākarṇaṃ prati śivaś ca - mukti-pradātā sarveṣāṃ viṣṇur eva na saṃśayaḥ iti  bhg 7.15", "category": "Epic, Mahabharata", "book": "Bhagavad Gita", "position": "Chapter 7, Verse 14"}
{"quote": "na māṃ duṣkṛtino mūḍhāḥ prapadyante narādhamāḥ  māyayāpahṛta-jñānā āsuraṃ bhāvam āśritāḥ", "category": "Epic, Mahabharata", "book": "Bhagavad Gita", "position": "Chapter 7, Verse 15"}
{"quote": "śrīdharaḥ - yady evaṃ tarhi sarve tvām eva kim iti na bhajanti ? tatrāha na mām iti  nareṣu ye 'dhamās te māṃ na prapadyante na bhajanti  adhamatve hetuḥ -mūḍhā viveka-śūnyāḥ  tat kutaḥ ? duṣkṛtinaḥ pāpa-śīlāḥ  ato māyayāpahṛtaṃ nirastaṃ śāstrācāryopadeśābhyāṃ jātam api jñānaṃ yeṣāṃ te tathā  ataeva dambho darpo 'bhimānaś ca krodhaḥ pāruṣyam eva cety ādinā vakṣyamāṇam āsuraṃ bhāvam svabhāvaṃ prāptāḥ santo na māṃ bhajanti", "category": "Epic, Mahabharata", "book": "Bhagavad Gita", "position": "Chapter 7, Verse 15"}
{"quote": "madhusūdanaḥ - yady evaṃ tarhi kim iti nikhilānartha-mūla-māyonmūlanāya bhagavantaṃ bhavantam eva sarve na pratipadyante cira-saṃcita-durita-pratibandhād ity āha bhagavān na mām iti  duṣkṛtino duṣkṛtena pāpena saha nitya-yoginaḥ  ataeva nareṣu madhye 'dhamā iha sādhubhir garhaṇīyāḥ paratra cānartha-sahasra-bhājaḥ  kuto duṣkṛtam anartha-hetum eva sadā kurvanti yato mūḍhā idam artha-sādhanam idam anartha-sādhanam iti viveka-śūnyāḥ  sati pramāṇe kuto na viviñcanti yato māyayāpahṛta-jñānāḥ śarīrendriya-saṃghāta-tādāmtya-bhrānti-rūpeṇa pariṇatayā māyayā pūrvoktayāpahṛtaṃ pratibaddhaṃ jñānaṃ viveka-sāmarthyaṃ yeṣāṃ te tathā  ataeva te dambho darpo 'bhimānaś ca krodhaḥ pāruṣyam eva ca [gītā 16.4] ity ādināgre vakṣyamānam āsuraṃ bhāvaṃ hiṃsānṛtādi-svabhāvam āśritā mat-pratipatty-ayogyāḥ santo na māṃ sarveśvaraṃ prapadyante na bhajante  aho daurbhāgyaṃ teṣām ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 15"}
{"quote": "apare narādhamāḥ kañcit kālaṃ bhaktimattvena prāpta-naratvā apy ante phala-prāptau na sādhanopayoga iti matvā svecchayaiva bhakti-tyāginaḥ  svakartṛka-bhakti-tyāga-lakṣaṇam eva teṣām adhamatvam iti bhāvaḥ  apare śāstrādhyāpanādi-mattve 'pi māyayāpahṛtaṃ jñānam eṣāṃ te vaikuṇṭha-virājinī nārāyaṇa-mūrtir eva sārvakālikī-bhakti-prāpyā, na tu kṛṣṇa-rāmādi-mūrtir mānuṣīti manyamānā ity arthaḥ  yad vakṣyate avajānanti māṃ mūḍhā mānuṣīṃ tanum āśritam [gītā 9.11] iti  te khalu māṃ prapadyamānā api na māṃ prapadyanta iti bhāvaḥ  apare āsuraṃ bhāvam āśritāḥ  asurā jarāsandhādayo mad-vigrahaṃ lakṣīkṛtya śarair vidhyanti  tathaiva dṛśyatādi-hetu-mat-kutarkair mad-vigrahaṃ vaikuṇṭha-stham api khaṇḍayanty eva  na tu prapadyanta ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 15"}
{"quote": "anye māyayāpahṛta-jñānāḥ sāṅkhyādayaḥ  te hi sārvajña-sārvaiśvarya-sarva-sraṣṭṛtva-muktidatvādi dharmaiḥ śruti-sahasra-prasiddham api mām īśvaram apalapantaḥ prakṛtim eva sarva-sraṣṭrīṃ mokṣa-dātrīṃ ca kalpayanti  tatra tādṛśa-kuṭila-kuyukti-śatāny udbhāvayantī māyayaiva hetuḥ  kecit tu māyayaivāsuraṃ bhāvam āśritā nirviśeṣa-cin-mātra-vādinaḥ  asurā yathā nikhilānanda-karaṃ mad-vigrahaṃ śarair vidhyanti tathādṛśyatvādi-hetubhis te nitya-caitanyātmatayā śruti-prasiddham api taṃ khaṇḍayantīti tatrāpi tādṛśa-buddhy-utpādanī māyaiva hetur iti", "category": "Epic, Mahabharata", "book": "Bhagavad Gita", "position": "Chapter 7, Verse 15"}
{"quote": "catur-vidhā bhajante māṃ janāḥ sukṛtino 'rjuna  ārto jijñāsur arthārthī jñānī ca bharatarṣabha", "category": "Epic, Mahabharata", "book": "Bhagavad Gita", "position": "Chapter 7, Verse 16"}
{"quote": "śrīdharaḥ - sukṛtinas tu māṃ bhajanty eva  te sukṛti-tāratamyena catur-vidhā ity āha catur-vidhā iti  pūrva-janmasu ye kṛta-puṇyās te māṃ bhajanti  te caturvidhāḥ  ārto vegādy-abhibhūtaḥ sa yadi pūrvaṃ kṛta-puṇyas tarhi māṃ bhajati  anyathā kṣudra-devatā-bhajanena saṃsarati  evam uttaratrāpi draṣṭavyam  jijñāsur ātma-jñānecchuḥ  arthārthī atra vā paratra vā bhoga-sādhana-bhūto 'rtha-lipsuḥ  jñānī cātma-vit", "category": "Epic, Mahabharata", "book": "Bhagavad Gita", "position": "Chapter 7, Verse 16"}
{"quote": "tad ete trayaḥ sa-kāmā vyākhyātāḥ niṣkāmaś caturtha idānīm ucyate jñānī ca  jñānaṃ bhagavat-tattva-sākṣātkāras tena nitya-yukto jñānī tīrṇa-māyo nivṛtta-sarva-kāmaḥ  ca-kāro yasya kasyāpi niṣkāma-prema-bhaktasya jñāniny-antar-bhāvārthaḥ  he bharatarṣabha tvam api jijñāsur vā jñānī veti katamo 'haṃ bhakta iti mā śaṅkiṣṭhā ity arthaḥ  tatra niṣkāma-bhakto jñānī yathā sanakādir yathā nārado yathā prahlādo yathā pṛthur yathā vā śukaḥ  niṣkāmaḥ śuddha-prema-bhakto yathā gopikādir yathā vākrūra-yudhiṣṭhirādiḥ  kaṃsa-śiśupālādayas tu bhayād dveṣāc ca santata-bhagavac-cintā-parā api na bhaktā bhagavad-anurakter abhāvāt  bhagavad-anurakti-rūpāyās tu bhakteḥ svarūpaṃ sādhanaṃ bhedās tathā bhaktānām api bhagavad-bhakti-rasāyane 'smābhiḥ sa-viśeṣaṃ prapañcitā itīhoparamyate", "category": "Epic, Mahabharata", "book": "Bhagavad Gita", "position": "Chapter 7, Verse 16"}
{"quote": "atha jñāna-karmādy-amiśrāyāḥ śuddhāyā ananyākiñcanottamādi-paryāyāḥ bhakter bahu-prabhedāyā dāsya-sakhyādi-premavat-pārṣadatvam eva phalam ity ādikaṃ śrī-bhāgavata-ṭīkāyāṃ bahuśaḥ pratipāditam  atrāpi prasaṅga-vaśāt sādhya-bhakti-vivekaḥ saṃkṣipya darśitaḥ", "category": "Epic, Mahabharata", "book": "Bhagavad Gita", "position": "Chapter 7, Verse 16"}
{"quote": "baladevaḥ -- tarhi tvāṃ ke prapadyante tatrāha catur-vidhā iti  sukṛtinaḥ supaṇḍitāḥ sva-varṇāśramocita-karmaṇā mad-ekānti-bhāvena ca sampannā janā māṃ bhajante  te ca catur-vidhāḥ  tatrārtaḥ śatru-kleśādyāpad-grastas tad-vināśecchur gajendrādiḥ  jijñāsur viviktātma-svarūpa-jñānecchuḥ śaunakādiḥ  arthārthī rājyādi-sampad-icchur dhruvādiḥ  jñānī śeṣatvena svāmtānaṃ śeṣitvena parātmānaṃ ca māṃ jñātavān śukādiḥ  eṣv ārtādayaḥ sa-kāmāḥ, jñānī tu niṣkāmaḥ  ārtārthārthinoḥ paratra jijñāsutā-sampattaye tayor antarāle jijñāsor upanyāsaḥ", "category": "Epic, Mahabharata", "book": "Bhagavad Gita", "position": "Chapter 7, Verse 16"}
{"quote": "teṣāṃ jñānī nitya-yukta eka-bhaktir viśiṣyate  priyo hi jñānino 'tyartham ahaṃ sa ca mama priyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 17"}
{"quote": "śrīdharaḥ - teṣāṃ madhye jñānī śreṣṭha ity āha teṣām iti  teṣāṃ madhye jñānī viśiṣṭaḥ  atra hetavaḥ -- nitya-yuktaḥ sadā man-niṣṭhaḥ  ekasmin mayy eva bhaktir yasya saḥ  jñānino dehādy-abhimānābhāvena citta-vikṣepābhāvān nitya-yuktatvam ekānta-bhaktitvaṃ ca sambhavati  nānyasya  ataeva hi tasyāhaṃ atyantaṃ priyaḥ  sa ca mama  tasmād etair nitya-yuktatvādibhiś caturbhir hetubhiḥ sa uttama ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 17"}
{"quote": "caturvidhānāṃ teṣāṃ madhye jñānī tattva-jñānavān nivṛtta-sarva-kāmo viśiṣyate sarvato 'tiricyate sarvotkṛṣṭa ity arthaḥ  yato nitya-yukto bhagavati pratyag-abhinne sadā samāhita-cetā vikṣepakābhāvāt  ataevaika-bhaktir ekasmin bhagavaty eva bhaktir anuraktir yasya sa tathā, tasyānurakti-viṣayāntarābhāvāt  hi yasmāt  priyo nirupādhi-premāspadam atyartham atyantātiśayena jñānino 'haṃ pratyag-abhinnaḥ paramātmā ca tasmād ayarthaṃ sa mama parameśvarasya priyaḥ  ātmā priyo 'tiśayena bhavatīti śruti-lokayoḥ prasiddham evety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 17"}
{"quote": "nanu sarvo 'pi jñānī jñāna-vaiyarthya-bhayāt tvāṃ bhajata eva ? tatrāha ekā mukhyā pradhānībhūtaṃ yasya saḥ  yad vā, ekā bhaktir eva tathaivāsaktimattvāt yasya sa nāma-mātreṇaiva jñānīti bhāvaḥ  evambhūtasya jñānino 'haṃ śyāmasundarākāro 'tyartham atiśayena priyaḥ sādhana-sādhya-daśayoḥ parihātum aśakyaḥ  ye yathā māṃ prapadyante [gītā 4.11] iti nyāyena mamāpi sa priyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 17"}
{"quote": "atṛpyann āha priyo hīti  jñānino hy aham atyarthaṃ priyaḥ premāspadam  sa hi mat-priyatā-sudhā-sindhu-nimagno nānyat kiñcid anusandhatte tasya mat-priyatā-parimiteti bodhayitum atyartha-śabdaḥ  sarvajño 'nanta-śaktiś cāhaṃ yāṃ vaktuṃ na śaknotīty arthaḥ  sa ca jñānī ye yathā mām [gītā 4.11] ity ādi-nyāyena tathaiva mama priyaḥ  mamāpi tat-priyatā tadvad parimitety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 17"}
{"quote": "udārāḥ sarva evaite jñānī tv ātmaiva me matam  āsthitaḥ sa hi yuktātmā mām evānuttamāṃ gatim", "category": "Epic, Mahabharata", "book": "Bhagavad Gita", "position": "Chapter 7, Verse 18"}
{"quote": "śrīdharaḥ - tarhi kim itare trayas tad-bhaktāḥ saṃsaranti ? na hi na hīty āha udārā iti  sarve 'py eta udārā mahānto mokṣa-bhāja evety arthaḥ  jñānī tu punar ātmaiveti me mataṃ niścayaḥ  hi yasmāt sa jñānī yuktātmā mad-eka-cittaḥ san na vidyata uttamā yasyās tām anuttamāṃ gatiṃ mām evāsthita āśritavān mad-vyatiriktam anyat phalaṃ na manyata ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 18"}
{"quote": "madhusūdanaḥ - tat-kim ārtādayas tava na priyāḥ ? na, atyartham iti viśeṣaṇād ity āha udārā iti  eta ārtādayaḥ sa-kāmā api mad-bhaktāḥ sarve trayo 'py udārā evotkṛṣṭā eva pūrva-janmārjitāneka-sukṛta-rāśitvāt  anyathā hi māṃ na bhajeyur eva  ārtasya jijñāsor arthārthinaś ca mad-vimukhasya kṣudra-devatā-bhaktasyāpi bahulam upalambhāt  ato mama priyā eva te  na hi jñānavān ajño vā kaścid api bhakto mamāpriyo bhavati  kintu yasya yādṛśī mayi prītir mamāpi tatra tādṛśī prītir iti svabhāva-siddham etat  tatra sa-kāmānāṃ trayāṇāṃ kāmyamānam api priyam aham api priyaḥ  jñāninas tu priyāntara-śūnyasyāham eva niratiśaya-prīti-viṣayaḥ  ataḥ so 'pi mama niratiśaya-prīti-viṣaya iti viśeṣaḥ  anyathā hi mama kṛtajñatā na syāt kṛtaghnatā ca syāt  ataevātyartham iti viśeṣaṇam upāttaṃ prāk  yathā hi yad eva vidyayā karoti śraddhayopaniṣadā tad eva vīryavattaraṃ bhavati ity atra tarab-arthasya vivakṣitatvād vidyā-divyātirekena kṛtam api karma vīryavad bhavaty eva  tathātyarthaṃ jñānī bhakto mama priya ity ukter yo jñāna-vyatirekeṇa bhaktaḥ so 'pi priya iti paryavasyaty eva  atyartham iti viśeṣaṇasya vivakṣitatvāt  uktaṃ hi -- ye yathā māṃ prapadyante tāṃs tathaiva bhajāmy aham [gītā 4.11] iti  ato mām ātmatvena jñānavān jñānī  ātmaiva na matto bhinnaḥ tv aham eva sa iti mama mataṃ niścayaḥ  tu-śabdaḥ sa-kāma-bheda-darśi-tritayāpekṣayā niṣkāmatva-bhedādarśitva-viśeṣa-dyotanārthaḥ  hi yasmāt  sa jñānī yuktātmā sadā mayi samāhita-cittaḥ san māṃ bhagavantam anantam ānanda-ghanam ātmānam evānuttamāṃ sarvotkṛṣṭāṃ gatiṃ gantavyaṃ paramaṃ phalam āsthito 'ṅgīkṛtavān, na tu mad-bhinnaṃ kim api phalaṃ sa manyata ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 18"}
{"quote": "viśvanāthaḥ -- tarhi kim ārtādyās trayas tava na priyās tatra na hi na hīty āha udārā iti  ye māṃ bhajante, mattaḥ kiṃcit kāmitaṃ mayāpi ditsitaṃ gṛhṇanti te bhakta-vatsalāya mahyaṃ bahu-pradāyinaḥ priyā eveti bhāvaḥ  jñānī tv ātmaiveti sa hi bhajann atha ca mattaḥ kim api svargāpavargādikaṃ nākaṅkṣata iti  atas tad-adhīnasya mama sa ātmaiveti mama mataṃ matiḥ  yataḥ sa māṃ śyāmasundarākāram evānuttamāṃ sarvottamāṃ gatiṃ prāpyāsthitaḥ niścitavān  na tu mama nirviśeṣa-svarūpa-brahma-nirvāṇam iti bhāvaḥ  evaṃ ca niṣkāma-pradhānībhūta-bhaktimān jñānī bhakta-vatsalena bhagavatā svātmatvenābhimanyate  kevala-bhaktimān ananyas tu ātmano 'py ādhikyena  yad uktaṃ - na tathā me priyatama ātma-yonir na śaṅkaraḥ  na ca saṅkarṣaṇo na śrīr naivātmā ca yathā bhavān  [bhp 11.14.15] iti  nāham ātmānam āśāse mad-bhaktaiḥ sādhubhir vinā [bhp 9.4.64] iti  ātmārāmo 'py arīramat [bhp 10.29.42] ity ādi", "category": "Epic, Mahabharata", "book": "Bhagavad Gita", "position": "Chapter 7, Verse 18"}
{"quote": "baladevaḥ - nanv ārtādayas tava priyā na bhavanti maivam atyartham iti viśeṣaṇād ity āha udārā iti  sarva evaite ārtādaya udārā vadānyāḥ  udāro dātṛ-mahator ity amaraḥ  ye māṃ bhajanto mayā ditsitaṃ kiṃcit svābhīṣṭaṃ matto gṛhṇanti te bhakta-vātsalyaṃ mahyaṃ prayacchanto mama bahu-pradāḥ priyā eveti bhāvaḥ  jñānī tu mamātmaiveti matam  hi yasmāt sa jī̀iānī yuktātmā mad-arpita-manā matto 'nyat kiṃcid apy anicchann atipriyeṇa mayā vinā lavam api sthātum asamartho mām eva sarvottamāṃ matiṃ prāpyam āsthitaḥ niścitavān atas tena tādṛśena vinā lavam api sthātum asamarthasya mamātmaiva saḥ  na ca jñāni-jīvasya hariḥ svenābhedam āheti vācyam  jñāna-bhajatvāsiddher bhajatāṃ cāturvidhyāsiddher mokṣe bheda-vākya-vyākopāc ca  tasmād atipriyatvād eva tatrātmety uktir mamātmā bhadrasena itivat  ātmaiva mana eva matam ity apare", "category": "Epic, Mahabharata", "book": "Bhagavad Gita", "position": "Chapter 7, Verse 18"}
{"quote": "bahūnāṃ janmanām ante jñānavān māṃ prapadyate  vāsudevaḥ sarvam iti sa mahātmā sudurlabhaḥ", "category": "Epic, Mahabharata", "book": "Bhagavad Gita", "position": "Chapter 7, Verse 19"}
{"quote": "śrīdharaḥ - evambhūto mad-bhakto 'tidurlabha ity āha bahūnām iti  bahūnāṃ janmanām kiṃcit kiṃcit puṇyopacayenānte carame janmani jñānavān san sarvam idaṃ carācaraṃ vāsudeva eveti sarvātma-dṛṣṭyā māṃ prapadyate bhajati  ataḥ sa mahātmāparicchinna-dṛṣṭiḥ sudurlabhaḥ", "category": "Epic, Mahabharata", "book": "Bhagavad Gita", "position": "Chapter 7, Verse 19"}
{"quote": "madhusūdanaḥ - yasmād evaṃ tasmāt bahūnām iti  bahūnāṃ janmanāṃ kiṃcit kiṃcit puṇyopacaya-hetūnām ante carame janmani sarva-sukṛta-vipāka-rūpe vāsudevaḥ sarvam iti jñānavān san māṃ nirupādhi-premāspadaṃ prapadyate sarvadā samasta-prema-viṣayatvena bhajate  sakalam idam ahaṃ ca vāsudeva iti dṛṣṭyā sarva-premṇāṃ mayy eva paryavasāyitvāt  ataḥ sa evaṃ-jñāna-pūrvaka-mad-bhaktimān mahātmātyanta-śuddhāntaḥkaraṇatvāj jīvanmuktaḥ sarvotkṛṣṭo na tat-samo 'nyo 'sti adhikas tu nāsty eva  ataḥ sudurlabho manuṣyāṇāṃ sahasreṣu duḥkhenāpi labdhum aśakyaḥ  ataḥ sa niratiśaya-mat-prīti-viṣaya iti yuktam evety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 19"}
{"quote": "viśvanāthaḥ - nanu mām evānuttamāṃ gatim āsthita iti brūṣe ataḥ sa jñāni-bhaktas tvām eva prāpnoti  kintu kiyataḥ samayād anantaraṃ sa jñānī bhakty-adhikārī bhavatīty ata āha bahūnām iti  vāsudevaḥ sarvam iti sarvatra vāsudeva-darśī jñānavān bahūnāṃ janmanām ante māṃ prapadyate  tādṛśa-sādhu-yādṛcchika-saṅga-vaśāt mat-prapattiṃ prāpnoti  sa ca jñānī bhakto mahātmā susthira-cittaḥ sudurlabhaḥ  manuṣyāṇāṃ sahasreṣu iti mad-ukteḥ  aikāntika-bhaktas tu kim uteti sa tv atisudurlabha eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 19"}
{"quote": "baladevaḥ - nanv ārtādīnām ante kā niṣṭheti cet tatrāha bahūnām iti  ārtādis trividho mad-bhaktaḥ kṛta-mad-bhakti-mahimnā bahūni janmāny uttamān viṣayānandān anubhūya teṣu vitṛṣṇo 'nte janmani mat-svarūpa-jña-sat-prasaṅgāt jñānavān prāpta-mat-svarūpa-jñānaḥ san māṃ prapadyante  tato vindatīy arthaḥ  jñānākāram āha vāsudeva iti  vasudeva-sutaḥ kṛṣṇa eva sarvam  kṛṣṇāyatta-svarūpa-sthiti-pravṛttikaṃ sarvaṃ vastv ity arthaḥ  yad dhi yad adhīna-svarūpa-sthitikatvāt prāṇa-rūpaṃ vāg-ādi-vyapadiṣṭaṃ chāndogye na vai vāco na cakṣūṃṣi na śrotrāṇi na manāṃsīty ācakṣate prāṇā ity evācakṣate prāṇo hy evaitāni sarvāṇi bhavati  [chāu 5.1.15] iti tatrāhuḥ sarvaṃ vastu vāsudevena vyāpyam ataḥ sarvaṃ vāsudeva ity arthaḥ  sarvaṃ samāpnoṣi tato 'si sarvam [gītā 11.40] iti pārtho vakṣyatīti  sa hi nikhila-spṛhā-nivṛtti-pūrvakaṃ mat-spṛho mad-ātmāty-udāra-manā man-niveditātmā jñāni-koṭiṣv api sudurlabhaḥ  eṣa jñānavān priyo hi jñānino 'tyartham [gītā 7.17] ity ādy-ukta-lakṣaṇo bodhyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 19"}
{"quote": "kāmais tais tair hṛta-jñānāḥ prapadyante 'nya-devatāḥ  taṃ taṃ niyamam āsthāya prakṛtyā niyatāḥ svayā", "category": "Epic, Mahabharata", "book": "Bhagavad Gita", "position": "Chapter 7, Verse 20"}
{"quote": "śrīdharaḥ -tad evaṃ kāmino 'pi santaḥ kāma-prāptaye parameśvaram eva ye bhajanti te kāmān prāpya śanair mucyanta ity uktam  ye tv atyantaṃ rājasās tāmasāś ca kāmābhibhūtāḥ kṣudra-devatāḥ sevante te saṃsarantīty āha kāmair iti caturbhiḥ  ye tu tais taiḥ putra-kīrti-śatru-jayādi-viṣayaiḥ kāmair apahṛta-vivekā santo 'nyāḥ kṣudrā bhūta-preta-yakṣādyā devatā bhajanti  kiṃ kṛtvā ? tat-tad-devatārādhane yo yo niyama upavāsādi-lakṣaṇas taṃ taṃ niyamaṃ svīkṛtya  tatrāpi svayā svīyayā prakṛtyā pūrvābhyāsa-vāsanayā niyatā vaśīkṛtāḥ santaḥ", "category": "Epic, Mahabharata", "book": "Bhagavad Gita", "position": "Chapter 7, Verse 20"}
{"quote": "madhusūdanaḥ - mohana-stambhanākarṣaṇa-vaśīkaraṇa-māraṇoccāṭanādi-viṣayair bhagavat-sevayā labdhum aśakyatvenābhimatais tais taiḥ kṣudraiḥ kāmair abhilāṣair hṛtam apahṛtaṃ bhagavato vāsudevād vimukhīkṛtya tat-tat-phala-dātṛtvābhimata-kṣudra-devatābhimukhyaṃ nītaṃ jñānam antaḥ-karaṇaṃ yeṣāṃ te 'nya-devatā bhagavato vāsudevād anyāḥ kṣudra-devatās taṃ taṃ niyamaṃ japopavāsa-pradakṣiṇā-namaskārādi-rūpaṃ tat-tad-devatārādhane prasiddhaṃ niyamam āsthāyāśritya prapadyante bhajante tat-tat-kṣudra-phala-prāptīcchayā  kṣudra-devatā-madhye 'pi kecit kāṃcid eva bhajante svayā prakṛtyā niyatā asādhāraṇayā pūrvābhyāsa-vāsanayā vaśīkṛtā santaḥ", "category": "Epic, Mahabharata", "book": "Bhagavad Gita", "position": "Chapter 7, Verse 20"}
{"quote": "viśvanāthaḥ - nanu ārtādayaḥ sa-kāmā api bhagavantaṃ tvāṃ bhajantaḥ kṛtārthā iva ity avagatam  ye tu ārtādayaḥ ārti-hānādi-kāmanayā devatāntaraṃ bhajante  teṣāṃ kā gatir ity apekṣāyām āha kāmair iti caturbhiḥ  hṛta-jñānā iti rogādy-ārti-harāḥ śīghraṃ yathā sūryādayas tathā na viṣṇur iti naṣṭa-buddhayaḥ  prakṛtyeti svayā prakṛtyā niyatā vaśīkṛtāḥ santas teṣāṃ duṣṭā prakṛtir eva mat-prapattau parāṅmukhīti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 20"}
{"quote": "baladevaḥ - tad itthaṃ kāmanayāpi māṃ bhajanto mad-bhakti-mahimnā te vimucyanta ity uktam  ye tu śīghra-sukha-kāmā devatāntara-bhaktās te saṃsaranty evety āha kāmair ity ādibhiś caturbhiḥ  tais tair ārti-vināśādi-viṣayakaiḥ kāmair hṛta-jñānā yathādityādayaḥ śīghram eva roga-vināśādikarās tathā na viṣṇur iti naṣṭa-dhiya ity arthaḥ  taṃ tam asādhāraṇaṃ svayā prakṛtyā vāsanayā niyatā niyantritās teṣāṃ prakṛtir eva tādṛśī yā mat-prapattau vaimukhyaṃ karotīti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 20"}
{"quote": "yo yo yāṃ yāṃ tanuṃ bhaktaḥ śraddhayārcitum icchati  tasya tasyācalāṃ śraddhāṃ tām eva vidadhāmy aham", "category": "Epic, Mahabharata", "book": "Bhagavad Gita", "position": "Chapter 7, Verse 21"}
{"quote": "śrīdharaḥ - devatā-viśeṣaṃ ye bhajanti teṣāṃ madhye yo ya iti  yo yo bhakto yāṃ yāṃ tanuṃ devatā-rūpāṃ madīyām eva mūrtiṃ śraddhayārcitum icchati pravartate tasya tasya bhaktasya tat-tan-mūrti-viṣayāṃ tām eva śraddhām acalāṃ dṛḍhām aham antaryāmī vidadhāmi karomi", "category": "Epic, Mahabharata", "book": "Bhagavad Gita", "position": "Chapter 7, Verse 21"}
{"quote": "madhusūdanaḥ - tat tad devatā-prasādāt teṣām api sarveśvare bhagavati vāsudeve bhaktir bhaviṣyatīti na śaṅkanīyaṃ, yato yo ya iti  teṣāṃ madhye yo yaḥ kāmī yāṃ yāṃ tanuṃ devatā-mūrtiṃ śraddhayā janmāntara-vāsanābala-prādurbhūtayā bhaktyā saṃyuktaḥ sann arcitum arcayitum icchati pravartate  caurādikasyārcayater ṇij-abhāva-pakṣe rūpam idam  tasya tasya kāminas tām eva devatā-tanuṃ prati śraddhāṃ pūrva-vāsanāvaśāt prāptāṃ bhaktim acalāṃ sthirāṃ viddadhāmi karomy aham antaryāmī, na tu mad-viṣayāṃ śraddhāṃ tasya tasya karomīty arthaḥ  tām eva śraddhām iti vyākhyāne yac-chabdānanvayaḥ spaṣṭas tasmāt pratiśabdam adhyāhṛtya vyākhyātam", "category": "Epic, Mahabharata", "book": "Bhagavad Gita", "position": "Chapter 7, Verse 21"}
{"quote": "viśvanāthaḥ - te te devāḥ pūjāṃ prāpya prasannās teṣāṃ sva-sva-pūjakānāṃ hitārthaṃ tvad-bhaktau śraddhām utpādayiṣyantīti mā vādīḥ  yatas te devāḥ sva-bhaktāv api śraddhām utpādayitum aśaktāḥ  kiṃ punar mad-bhaktāv ity āha yo ya iti  yāṃ yāṃ tanuṃ sūryādi-deva-rūpāṃ madīyāṃ mūrtiṃ vibhūtim arcitum pūjayituṃ tām eva tat-tad-devatā-viṣayām eva, na tu sva-viṣayāṃ śraddhām aham antaryāmy eva vidadhāmi, na tu sā devatā", "category": "Epic, Mahabharata", "book": "Bhagavad Gita", "position": "Chapter 7, Verse 21"}
{"quote": "baladevaḥ - sarvāntaryāmī mahā-vibhūtiḥ sarva-hitecchur aham eva tat-tad-devatāsu śraddhām utpādya tāḥ pūjayitvā tat-tad-anurūpāṇi phalāni prayacchāmi, na tu tāsāṃ tatra tatra śaktir astīty āśayavān āha ya iti dvābhyām  yo ya ārtādi-bhakto yāṃ yām ādiyādi-rūpāṃ mat-tanuṃ śraddhayārcituṃ vāñchati  tasya tasya tām eva tat-tad-devatā-viṣayām eva, na tu mad-viṣayām  acalāṃ sthirām  vidadhāmy utpādayāmy aham eva, na tu sā sā devatā  śrutiś ca tat-tad-devatānāṃ mat-tanutvam āha ya āditye tiṣṭhaty ādityād antaro yamādityo na veda yasyādityaḥ śarīram [bau 3.7.9] ity ādyā", "category": "Epic, Mahabharata", "book": "Bhagavad Gita", "position": "Chapter 7, Verse 21"}
{"quote": "sa tayā śraddhayā yuktas tasyā rādhanam īhate  labhate ca tataḥ kāmān mayaiva vihitān hi tān", "category": "Epic, Mahabharata", "book": "Bhagavad Gita", "position": "Chapter 7, Verse 22"}
{"quote": "śrīdharaḥ - tataś ca tayeti  sa bhaktas tayā dṛḍhayā śraddhayā tasyās tano rādhanm ārādhanam īhate karoti  tataś ca ye saṅkalpitāḥ kāmās tān kāmāṃs tato devatā-viśeṣāl labhate  kintu mayaiva tat-tad-devatāntaryāminā vihitān nirmitān hi  sphuṭam etat tat-tad-devatānām api mad-adhīnatvān man-mūrtitvāc cety arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 22"}
{"quote": "madhusūdanaḥ - sa kāmī tayā mad-vihitayā sthirayā śraddhayā yuktas tasyā devatā-tanvā rādhanam ārādhanaṃ pūrajam īhate nirvartayati  upasarga-rahito 'pi rādhayatiḥ pūjārthaḥ  sopasargatve hy ākāraḥ śrūyate  labhate ca tatas tasyā devatā-tanvāḥ sakāśāt kāmānīpsitāṃs tān pūrva-saṅkalpitān hi prasiddham  mayaiva sarvajñena sarva-karma-phala-dāyinā tat-tad-devatāntaryāmiṇā vihitāṃs tat-tat-phala-vipāka-samaye nirmitān  hitān manaḥ-priyānityaika-padyaṃ vā  ahitatve 'pi hitatayā pratīyamānānityārthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 22"}
{"quote": "viśvanāthaḥ - īhate karoti  sa tat-tad-devatārādhanāt kāmānārādhana-phalāni labhate  na ca te te kāmā api tais tair devaiḥ pūrṇāḥ kartuṃ śakyanta ity āha mayaiva vihitān pūrṇīkṛtān", "category": "Epic, Mahabharata", "book": "Bhagavad Gita", "position": "Chapter 7, Verse 22"}
{"quote": "baladevaḥ - sa tayeti  īhate karoti  tato mat-tanu-bhūta-tat-tad-devatārādhanāt  kāmān phalāni tatra tatroktāni  mayaiveti vihitān racitān  yadyapi tasya tasyārādhakasya tathā jñānaṃ nāsti tathāpi mat-tanu-viṣayeyaṃ śraddhety anusandhāyāhaṃ phalāny arpayāmīti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 22"}
{"quote": "antavat tu phalaṃ teṣāṃ tad bhavaty alpa-medhasām  devān deva-yajo yānti mad-bhaktā yānti mām api", "category": "Epic, Mahabharata", "book": "Bhagavad Gita", "position": "Chapter 7, Verse 23"}
{"quote": "śrīdharaḥ - tad evaṃ yadyapi sarvā api devatāḥ sarvātmano mamaiva tanavaḥ  atas tad-ārādhanam api vastuto mad-ārādhanam eva  tatra phala-dātāpi cāham eva  tathāpi sākṣān-mad-bhaktānāṃ teṣāṃ ca phala-vaiṣamyaṃ bhavatīty āha antavad iti  alpa-medhasāṃ paricchanna-dṛṣṭīnāṃ mayā dattam api tat-phalam antavad vināśi bhavati  tad evāha devān yajantīti deva-yajaḥ  te devān antavato yānti  mad-bhaktās tu mām anādy-anantaṃ paramānandaṃ prāpnuvanti", "category": "Epic, Mahabharata", "book": "Bhagavad Gita", "position": "Chapter 7, Verse 23"}
{"quote": "madhusūdanaḥ - yadyapi sarvā api devatāḥ sarvātmano mamaiva tanavas tad-ārādhanam api vastuto mad-ārādhanam eva sarvatrāpi ca phala-dātāntaryāmy aham eva, tathāpi sākṣān-mad-bhaktānāṃ ca teṣāṃ ca vastu-vivekāviveka-kṛtaṃ phala-vaiṣamyaṃ bhavatīty āha antavad iti  alpa-medhasāṃ manda-prajñatvena vastu-vivekāsamarthānāṃ teṣāṃ tat-tad-devatā-bhaktānāṃ tan mayā vihitam api tat-tad-devatārādhanajaṃ phalam antavad eva vināśy eva na tu mad-bhaktānāṃ vivekinām ivānantaṃ phalaṃ teṣām ity arthaḥ  kutaḥ ? evaṃ yato devān indrādīn antavata eva deva-yajo mad-anya-devatārādhana-parā yānti prāpnuvanti  mad-bhaktās tu trayaḥ sa-kāmāḥ prathamaṃ mat-prasādād abhīṣṭān kāmān prāpnuvanti  api-śabda-prayogāt tato mad-upāsanā-paripākān mām anantam ānanda-ghanam īśvaram api yānti prāpnuvanti  ataḥ samāne 'pi sakāmatve mad-bhaktānām anya-devatā-bhaktānāṃ ca mahad-antaram  tasmāt sādhūktam udārāḥ sarva evaita iti", "category": "Epic, Mahabharata", "book": "Bhagavad Gita", "position": "Chapter 7, Verse 23"}
{"quote": "viśvanāthaḥ - kintu teṣāṃ devatāntara-bhaktānām phalaṃ tat-tad-devatārādhana-janyam antavat naśvaraṃ kaiñcitkālikaṃ bhavati  nanu ārādhane śrame tulyo 'pi devatāntara-bhaktānāṃ phalaṃ naśvaraṃ karoṣi, sva-bhaktānāṃ tv anaśvaraṃ karoṣīti tvayi parameśvare 'yam anyāyas tatra nāyam anyāya ity āha deva-yajo deva-pūjakā devān eva yānti prāpnuvanti  mat-pūjakā api mām  ayam arthaḥ  ye hi yat-pūjakās te tān prāpnuvanty eveti nyāya eva  tatra yadi devā api naśvarās tadā tad-bhaktāḥ katham anaśvarā bhavantu  kathantarāṃ yā tad bhajana-phalaṃ vā na naśyatu  ataeva tad-bhaktā alpa-medhasa uktāḥ  bhagavāṃs tu nityas tad-bhaktā api nityās tad-bhakti-bhakti-phalaṃ ca sarvaṃ nityam eveti", "category": "Epic, Mahabharata", "book": "Bhagavad Gita", "position": "Chapter 7, Verse 23"}
{"quote": "baladevaḥ - nanu devāś cet tvat-tanavas tarhi deva-bhaktānāṃ tad-bhaktānāṃ ca samānaṃ phalaṃ syād iti cet tatrāha antavad iti  teṣām alpa-medhasām ādityādi-mātra-buddhyā, na tu mat-tanuvudbhyārādhayatāṃ tat-tat-phalam alpam antavad vināśi ca bhavati, mat-tanuvudbhyārādhayatāṃ tu phalam anantam avināśi ceti bhāvaḥ  yasmād ādityādi-deva-yājinas tān svejyān mita-bhogān mitāyuṣo yāntīti, mad-bhaktās tu mām eva nityāparimita-svarūpa-guṇa-vibhūti-mad-ārādhana-phalam anantam avināśi ceit mahad-antaram ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 23"}
{"quote": "avyaktaṃ vyaktim āpannaṃ manyante mām abuddhayaḥ  paraṃ bhāvam ajānanto mamāvyayam anuttamam", "category": "Epic, Mahabharata", "book": "Bhagavad Gita", "position": "Chapter 7, Verse 24"}
{"quote": "śrīdharaḥ - nau ca samāne prayāse mahati ca phala-viśeṣe sati sarve 'pi kim iti devatāntaraṃ hitvā tvām eva na bhajanti ? tatrāha avyaktam iti  avyaktaṃ prapañcātītaṃ māṃ vyaktiṃ manuṣya-matsya-kūrmādi-bhāvaṃ prāptam alpa-buddhayo manyante  tatra hetuḥ -- mama paraṃ bhāvaṃ svarūpam ajānantaḥ  katham-bhūtam ? avyayaṃ nityam  na vidyata uttamo bhāvo yasmāt tat mad-bhāvam  ato jagad-rakṣaṇārthaṃ līlayāviṣkṛta-nānā-viśuddhorjita-sattva-mūrtiṃ māṃ parameśvaraṃ ca sva-karma-nirmita-bhautika-dehaṃ ca devatāntaraṃ samaṃ paśyanto manda-matayo māṃ nātīvādriyante  pratyuta kṣipra-phaladaṃ devatāntaram eva bhajanti  te cokta-prakāreṇāntavat phalaṃ prāpunvantīty arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 24"}
{"quote": "kathaṃ te jīvās tvāṃ na viviñcanti ? tatrābuddhaya ity uktaṃ hetuṃ vivṛṇoti  paraṃ sarva-kāraṇa-rūpam avyayaṃ nityaṃ mama bhāvaṃ svarūpaṃ sopādhikam ajānantas tathā nirupādhikam apy anuttamaṃ sarvotkṛṣṭam anatiśayādvitīya-paramānanda-ghanam anantaṃ mama svarūpam ajānanto jīvānukāri-kārya-darśanāj jīvam eva kaṃcin māṃ manyante  tato mām anīśvaratvenābhimataṃ vihāya prasiddhaṃ devatāntaram eva bhajante  tataś cāntavad eva phalaṃ prāpnuvantīty arthaḥ  agre ca vakṣyate avajānanti māṃ mūḍhā mānuṣīṃ tanum āśritam [gītā 9.11] iti", "category": "Epic, Mahabharata", "book": "Bhagavad Gita", "position": "Chapter 7, Verse 24"}
{"quote": "iti brahmaṇāpi māṃ pratyuktam  ato mad-bhaktān vinā mat-tattva-jñāne sarvatra vālpa-buddhaya ity āha avyaktaṃ prapañcātītaṃ nirākāraṃ brahmaiva māṃ māyikākāratvenaiva vyaktiṃ vasudeva-gṛhe janma prāptaṃ nirbuddhayo manyante māyikākāyasyaiva dṛśyatvād iti bhāvaḥ  yato mama paraṃ bhāvaṃ māyātītaṃ svarūpaṃ janma-karma-līlādikam ajānantaḥ  bhāvaṃ kīdṛśam ? avyayaṃ nityam anuttamaṃ sarvotkṛṣṭam  bhāvaḥ sattā svabhāvābhiprāya-ceṣṭātma-janmasu  kriyā-līlā-padārtheṣu iti medinī  bhagavat-svarūpa-guṇa-janma-karma-līlānām anādy-antatvena nityatvaṃ śrī-rūpa-gosvāmi-caraṇair bhāgavatāmṛta-granthe pratipāditam  mama paraṃ bhāvaṃ svarūpam avyayaṃ nityam viśuddhorjita-sattva-mūrtṃ iti svāmi-caraṇaiś coktam", "category": "Epic, Mahabharata", "book": "Bhagavad Gita", "position": "Chapter 7, Verse 24"}
{"quote": "na śakyaḥ sa tvayā draṣṭum asmābhir vā bṛhaspate  yasya prasādaṃ kurute sa vai taṃ draṣṭum arhati  ity ādeḥ", "category": "Epic, Mahabharata", "book": "Bhagavad Gita", "position": "Chapter 7, Verse 24"}
{"quote": "nāhaṃ prakāśaḥ sarvasya yoga-māyā-samāvṛtaḥ  mūḍho 'yaṃ nābhijānāti loko mām ajam avyayam", "category": "Epic, Mahabharata", "book": "Bhagavad Gita", "position": "Chapter 7, Verse 25"}
{"quote": "śrīdharaḥ - teṣāṃ svājñāne hetum āha nāham iti  sarvasya lokasya nāhaṃ prakāśaḥ prakaṭo na bhavāmi  kintu mad-bhaktānām eva  yato yoga-māyayā samāvṛtaḥ  yogo yuktir madīyaḥ ko 'py acintyaḥ prajñā-vilāsaḥ  sa eva māyāghaṭana-ghaṭanāpaṭīyastvāt  tayā saṃcchannaḥ ataeva mat-svarūpa-jñāne mūḍhaḥ sann ayaṃ loko 'jam avyayaṃ ca māṃ na jānātīti", "category": "Epic, Mahabharata", "book": "Bhagavad Gita", "position": "Chapter 7, Verse 25"}
{"quote": "ahaṃ sarvasya lokasya na prakāśaḥ svena rūpeṇa prakaṭo na bhavāmi  kintu keṣāṃcin mad-bhaktānām prakaṭo bhavāmīty abhiprāyaḥ  kathaṃ sarvasya lokasya na prakaṭa ity atra hetum āha yoga-māyā-samāvṛtaḥ  yogo mama saṅkalpas tad-vaśa-vartinī māyā yoga-māyā tathāyam abhakto jano māṃ svarūpeṇa na jānātv iti saṅkalpānuvidhāyinyā māyayā samyag āvṛtaḥ saty api jñāna-kāraṇe jñāna-viṣayatvāyogyaḥ kṛtaḥ  ato yad uktaṃ paraṃ bhāvam ajānanta iti tatra mama saṅkalpa eva kāraṇam ity uktaṃ bhavati  ato mama māyayā mūḍha āvṛta-jñānaḥ sann ayaṃ caturvidha-bhakta-vilakṣaṇo lokaḥ saty api jñāna-kāraṇe mām ajam avyayam anādy-anantaṃ parameśvaraṃ nābhijānāti, kintu viparīta-dṛṣṭyā manuṣyam eva kaṃcin manyata ity arthaḥ  vidyamānaṃ vastu-svarūpam āvṛṇoty avidyamānaṃ ca kiṃcid darśayatīti laukika-māyām api prasiddham etat", "category": "Epic, Mahabharata", "book": "Bhagavad Gita", "position": "Chapter 7, Verse 25"}
{"quote": "sva-dhāmasu svarūpa-sūryo yathā sadaiva dṛśyas tathaiva śrī-kṛṣṇa-dhāmani mathurā-dvārakādau sthitānām idānīntanānāṃ janānāṃ tatrasthaḥ kṛṣṇaḥ kathaṃ na dṛśyo bhavati ? ucyate yadi jyotiścakra-madhye sumerur abhaviṣyat tadā tad-āvṛtaḥ sūryo dṛśyo nābhaviṣyat  tatra tu mathurādi-kṛṣṇa-dyumaṇi-dhāmani sumeru-sthānīyā yoga-māyaiva sadā vartata ity atas tad-āvṛtaḥ kṛṣṇārkaḥ sadā na dṛśyate  kintu kadācid eveti sarvam anavadyam  ato mūḍho loko māṃ śyāmasundarākāraṃ vasudevātmajam avyayaṃ māyika-janmādi-śūnyaṃ nābhijānāti  ataeva kalyāṇa-guṇa-vāridhiṃ mām apy antatas tyaktvā man-nirviśeṣ-svarūpaṃ brahmaiva upāsata iti", "category": "Epic, Mahabharata", "book": "Bhagavad Gita", "position": "Chapter 7, Verse 25"}
{"quote": "baladevaḥ - nanu bhaktā ivābhaktāś ca tvāṃ pratyakṣīkurvanti prasādād eva bhajatsv abhivyaktir iti katham ? tatrāha nāham iti  bhaktānām evāhaṃ nitya-vijñām asukha-ghano 'nanta-kalyāṇa-guṇa-karmā prakāśo 'bhivyakto, na tu sarveṣām abhaktānām api  yad ahaṃ yogamāyayā samāvṛto mad-vimukha-vyāmohakatva-yoga-yuktayā māyayā samācchanna-parisara ity arthaḥ  yad uktaṃ -māyā-javanikācchanna-mahimne brahmaṇe namaḥ iti  māyā-mūḍho 'yaṃ loko 'timānuṣa-daivata-prabhāvaṃ vidhi-rudrādi-vanditam api māṃ nābhijānāti  kīdṛśam ? ajaṃ janma-śūnyaṃ yato 'vyayam apracyuta-svarūpa-sāmarthya-sārvajñyādikam ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 25"}
{"quote": "vedāhaṃ samatītāni vartamānāni cārjuna  bhaviṣyāṇi ca bhūtāni māṃ tu veda na kaścana", "category": "Epic, Mahabharata", "book": "Bhagavad Gita", "position": "Chapter 7, Verse 26"}
{"quote": "śrīdharaḥ -sarvottamaṃ mat-svarūpam ajānanta ity uktam  tad eva svasya sarvottamatvam anāvṛta-jñāna-śaktitvena darśayann anyeṣām ajñānam āha vedāham iti  samātītāni vinaṣṭāni vartamānāni ca bhaviṣyāṇi bhāvini ca trikāla-vartīni bhūtāni sthāvara-jaṅgamāni sarvāny ahaṃ veda jānāmi  māyāśrayatvān mama  tasyāḥ svāśraya-vyāmohakatvābhāvād iti prasiddham  māṃ tu ke 'pi na vetti man-māyā-mohitatvāt  prasiddhaṃ hi loke māyāyāḥ svāśrayādhīnatvam anya-mohakatvaṃ ceti", "category": "Epic, Mahabharata", "book": "Bhagavad Gita", "position": "Chapter 7, Verse 26"}
{"quote": "madhusūdanaḥ - ato māyayā svādhīnayā sarva-vyāmohakatvāt svayaṃ cāpratibaddha-jñānatvād āha vedāham iti  aham apratibaddha-sarva-vijñāto māyayā sarvān lokān mohayann api samātītāni cira-vinaṣṭāni vartamānāni ca bhaviṣyāṇi ca  evaṃ kāla-traya-vartīni bhūtāni sthāvara-jaṅgamāni sarvāny veda jānāmi  he 'rjuna ! ato 'haṃ sarva-jñaḥ parameśvara ity atra nāsti saṃśaya ity arthaḥ  māṃ tu  tu-śabdo jñāna-pratibandha-dyotanārthaḥ  māṃ sarva-darśinam api māyāvinam iva tan-māyā-mohitaḥ kaścana ko 'pi mad-anugraha-bhājanaṃ mad-bhaktaṃ vinā na veda man-māyā-mohitatvāt  ato mat-tattva-vedanābhāvād eva prāyeṇa prāṇino māṃ na bhajanta ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 26"}
{"quote": "viśvanāthaḥ - kiṃ ca māyāyāḥ svāśraya-vyāmohakatvābhāvād bahiraṅgā māyā  antaraṅgā yoga-māyā ca mama jñānaṃ nāvṛṇotīty āha vedāham iti  māṃ tu kaścana prākṛto 'prākṛtaś ca loko mahā-rudrādir mahā-sarvajño 'pi na kārtsnyena veda, yathāyogaṃ māyayā yoga-māyayā ca jñānāvaraṇād iti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 26"}
{"quote": "baladevaḥ - nanu māyāvṛtatvāt tava jīvavad ajñatāpattir iti cet tatrāha vedāham iti  na hi mad-adhīnayā mat-tejasābhibhūtayā dūrato javanikayaiva māṃ sevamānayā māyayā mama kācid vikṛtir ity arthaḥ  māṃ tu vedeti maj-jñānī koṭiṣv api sudurlabha ity arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 26"}
{"quote": "icchā-dveṣa-samutthena dvandva-mohena bhārata  sarva-bhūtāni saṃmohaṃ sarge yānti parantapa", "category": "Epic, Mahabharata", "book": "Bhagavad Gita", "position": "Chapter 7, Verse 27"}
{"quote": "śrīdharaḥ - tad evaṃ māyā-viṣayatvena jīvānāṃ parameśvarājñānam uktam  tasyaivājñānasya dṛḍhatve kāraṇam āha iccheti  sṛjyata iti sargaḥ  sarge sthūla-dehotpattau satyāṃ tad-anukūla icchā  tat-pratikūle ca dveṣaḥ  tābhyāṃ samutthaḥ samudbhūto yaḥ śītoṣṇa-sukha-duḥkhādi-dvandva-nimitto moho viveka-bhraṃśaḥ  tena sarvāṇi bhūtāni saṃmohaṃ yānti  aham eva sukhī duḥkhī ceti gāḍhataram abhiniveśaṃ prāpnuvanti  atas tāni maj-jñānābhāvān māṃ na bhajantīti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 27"}
{"quote": "madhusūdanaḥ - yoga-māyāṃ bhagavat-tattva-vijñāna-pratibandhe dehendriya-saṃghātābhimānātiśaya-pūrvakaṃ bhogābhiniveśaṃ hetv-antaram āha iccheti  icchā-dveṣābhyām anukūla-pratikūla-viṣayābhyāṃ samutthitena śītoṣṇa-sukha-duḥkhādi-dvandva-nimittena mohenāhaṃ sukhy ahaṃ duḥkhīty ādi-viparyayeṇa sarvāṇy api bhūtāni saṃmohaṃ vivekāyogyatvaṃ sarge sthūla-dehotpattau satyāṃ yānti  he bhārata ! he parantapa ! iti sambodhana-dvayasya kula-mahimnā svarūpa-śaktyā ca tvāṃ dvandva-mohākhyaḥ śatrur nābhibhavitum alam iti bhāvaḥ  na hīcchā-dveṣa-rahitaṃ kiṃcid api bhūtam asti  na ca tābhyām āviṣṭasya bahir viṣayam api jñānaṃ sambhavati, kiṃ punar ātma-viṣayam  ato rāga-dveṣa-vyākulāntaḥ-karaṇatvāt sarvāṇy api bhūtāni māṃ parameśvaram ātma-bhūtaṃ na jānanti  ato na bhajante bhajanīyam api", "category": "Epic, Mahabharata", "book": "Bhagavad Gita", "position": "Chapter 7, Verse 27"}
{"quote": "baladevaḥ - tvaj-jñānī kutaḥ sudurlabhas tatrāha iccheti  sarge svotpatti-kāle eva sarva-bhūtāni saṃmohaṃ yānti  kenety āha dvandva-moheneti  mānāpamānayoḥ sukha-duḥkhayoḥ strī-puruṣayor dvandvair yo mohaḥ sat-kṛto 'haṃ sukhī syām asat-kṛtas tu duḥkhī mameyaṃ patnī mamāyaṃ patir ity evam abhiniveśa-lakṣaṇas tenety arthaḥ  kīdṛśenety āha iccheti pūrva-janmani yatra yatra yāv icchā-dveṣāv abhūtāṃ tābhyāṃ saṃskārātmanā sthitābhyāṃ samuttiṣṭhati para-janmani tatra tatrotpadyata ity arthaḥ  icchā rāgaḥ  evaṃ sarveṣāṃ bhūtānāṃ saṃmūḍhatvān maj-jñānī sudurlabhaḥ", "category": "Epic, Mahabharata", "book": "Bhagavad Gita", "position": "Chapter 7, Verse 27"}
{"quote": "yeṣāṃ tv anta-gataṃ pāpaṃ janānāṃ puṇya-karmaṇām  te dvandva-moha-nirmuktā bhajante māṃ dṛḍha-vratāḥ", "category": "Epic, Mahabharata", "book": "Bhagavad Gita", "position": "Chapter 7, Verse 28"}
{"quote": "śrīdharaḥ - kutas tarhi kecana tvāṃ bhajanto dṛśyante ? tatrāha yeṣām iti  yeṣāṃ tu puṇya-caraṇa-śīlānāṃ sarva-pratibandhakaṃ pāpam anta-gataṃ naṣṭaṃ te dvandva-nimittena mohena nirmuktā dṛḍha-vratā ekāntinaḥ santo bhajante", "category": "Epic, Mahabharata", "book": "Bhagavad Gita", "position": "Chapter 7, Verse 28"}
{"quote": "madhusūdanaḥ - yadi sarva-bhūtāni saṃmohaṃ yānti, kathaṃ tarhi catur-vidhā bhajante mām ity uktam ? satyaṃ, sukṛtātiśayena teṣāṃ kṣīṇa-pāpatvād ity āha yeṣām iti  yeṣāṃ tv itara-loka-vilakṣaṇānāṃ janānāṃ saphala-janmanāṃ puṇya-karmaṇām aneka-janmasu puṇyācaraṇa-śīlānāṃ tais taiḥ puṇyaiḥ karmabhir jñāna-pratibandhakaṃ pāpam antagatam antam avasānaṃ prāptaṃ te pāpābhāvena tan-nimittena dvandva-mohena rāga-dveṣādi-nibandhana-viparyāsena svata eva nirmuktāḥ punar āvṛtty-ayogyatvena tyaktā dṛḍha-vratā acālya-saṃkalpāḥ sarvathā bhagavān eva bhajnīyaḥ sa caivaṃ-rūpa eveti pramāṇa-janitāprāmāṇya-śaṅkā-śūnya-vijñānāḥ santo māṃ paramātmānaṃ bhajante 'nanya-śaraṇāḥ santaḥ sevante etādṛśā eva catur-vidhā bhajante māṃ ity atra sukṛti-śabdenoktāḥ  ataḥ sarva-bhūtāni saṃmohaṃ yāntīty utsargaḥ  teṣāṃ madhye ye sukṛtinas te saṃmoha-śūnyā māṃ bhajanta ity apavāda iti na virodhaḥ  ayam evotsargaḥ prāg api pratipāditas tribhir guṇamayair bhāvair ity atra  tasmāt sarttva-śodhaka-puṇya-karma-saṃcāya sarvadā yatanīyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 28"}
{"quote": "iti bhagavad-ukteḥ  kevala-bhakti-yogasya puṇyādi-karmāśrayaṃ naiva kāraṇam iti bahuśaḥ pratipādanāt", "category": "Epic, Mahabharata", "book": "Bhagavad Gita", "position": "Chapter 7, Verse 28"}
{"quote": "baladevaḥ - nanu keṣāṃcit tvad-bhaktiḥ pratīyate sā na syāt  sarva-bhūtāni sarge saṃmohaṃ yāntīty ukter iti cet tatrāha yeṣāṃ prāṇināṃ yādṛcchika-mahattama-dṛṣṭi-pātāt pāpam anta-gataṃ nāśaṃ prāptam abhūt viṣṇor bhūtāni bhūtānāṃ pāvanāya caranti hi [bhp 11.2.28] iti smṛteḥ  kīdṛśānām ity āha puṇyeti  puṇyaṃ manojñaṃ karma mahattama-vīkṣaṇa-rūpaṃ yeṣāṃ puṇyaṃ tu cārv api ity amaraḥ  te dṛḍha-vratā mahat-prasaṅga-prāpta-niṣṭhā dvandva-mohena nirmuktā mat-tattva-jñāḥ santo māṃ bhajante", "category": "Epic, Mahabharata", "book": "Bhagavad Gita", "position": "Chapter 7, Verse 28"}
{"quote": "jarā-maraṇa-mokṣāya mām āśritya yatanti ye  te brahma tad viduḥ kṛtsnam adhyātmaṃ karma cākhilam", "category": "Epic, Mahabharata", "book": "Bhagavad Gita", "position": "Chapter 7, Verse 29"}
{"quote": "śrīdharaḥ - evaṃ ca māṃ bhajantaḥ sarvaṃ vijñeyaṃ vijñāya kṛtārthāḥ bhavantīty āha jareti  jarāmaraṇayor mokṣāya nirasanārthaṃ mām āśritya ye prayatante te tat paraṃ brahma viduḥ  kṛtsnam adhyātmaṃ ca viduḥ  yena tat prāptavyaṃ taṃ dehādi-vyatiriktaṃ śuddham ātmānaṃ ca jānantīty arthaḥ  tat-sādhana-bhūtam akhilaṃ sa-rahasyaṃ karma ca jānantīty arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 29"}
{"quote": "madhusūdanaḥ - athedānīm arjunasya praśyan utthāpayituṃ sūtra-bhūtau ślokāv ucyete  anayor eva vṛtti-sthānīya uttaro 'dhyāyo bhaviṣyati jareti  ye saṃsāra-duḥkhān nirviṇṇā jarā-maraṇayor mokṣāya jarā-maraṇādi-vividha-duḥsaha-saṃsāra-duḥkha-nirāsāya tad-eka-hetuṃ māṃ sa-guṇaṃ bhagavantam āśrityetara-sarva-vaimukhyena śaraṇaṃ gatvā yatanti yatante mad-arpitāni phalābhisandhi-śūnyāni vihitāni karmāṇi kurvanti te krameṇa śuddhāntaḥ-karaṇāḥ santas taj-jagat-kāraṇaṃ māyādhiṣṭhānaṃ śuddhaṃ paraṃ brahma nirguṇaṃ tat-pada-lakṣyaṃ māṃ viduḥ  karma ca tad-ubhaya-vedana-sādhanaṃ gurūpasadana-śravaṇa-mananaādy-akhilaṃ niravaśeṣṃ phalāvyabhicāri vidur jānantīty arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 29"}
{"quote": "viśvanāthaḥ - tad evam ārtādyās trayaḥ sakāmā māṃ bhajantaḥ kṛtārthā bhavantīti  devatāntaraṃ bhajantas tu cyavanta ity uktvā svasyābhajane 'py adhikāriṇaś coktā bhagavatā  idānīm anyaḥ sa-kāmaḥ caturtho 'pi mad-bhakto 'stīty āha jareti  jarāmaraṇayor mokṣāya nāśāya ye yogino yatanti yatante  ye mokṣa-kāmā māṃ bhajantīti phalito 'rthaḥ  te taṃ prasiddhaṃ brahma tathā kṛtsnam ātmānaṃ deham adhikṛtya bhoktṛtayā vartamānam adhyātmaṃ jīvātmānam akhilaṃ karma ca nānā-vidha-karma-janyaṃ jīvasya saṃsāraṃ ca mad-bhakti-prabhāvād eva vidur jānanti", "category": "Epic, Mahabharata", "book": "Bhagavad Gita", "position": "Chapter 7, Verse 29"}
{"quote": "baladevaḥ -- tad evam ārtādayaḥ sa-kāmā mad-bhaktāḥ kāmān anubhūyānte māṃ prapadya vindanti mad-anya-deva-bhaktās tu saṃsarantīty uktam  atha tebhyo 'nyo 'pi sa-kāmo mad-bhakto 'stīty ucyate jareti  ye jarā-maraṇābhyāṃ vimokṣāya tan-mātra-kāmāḥ santo mām āśritya mad-arcāṃ sevitvā yatante  tat-praṇāmādi kurvanti  te tat prasiddhaṃ brahma kṛtsnaṃ sa-parikaraṃ vidur adhyātmaṃ cākhilaṃ karma ca viduḥ  brahmādi-śabdānām adhibhūtādi-śabdānāṃ cārthāḥ parasminn adhyāye bhagavataiva vyākhyāsyante  mad-arcā-sevayā vijñeyaṃ vijñāya muktiṃ labhante, na tu mad-vaśyatā-karīṃ mat-priyatām ity arthaḥ  smṛtiś caivam āha sakṛd yad aṅga pratmānta-rahitā mona-mayīṃ bhāgavatīṃ dadau gatim ity ādyā", "category": "Epic, Mahabharata", "book": "Bhagavad Gita", "position": "Chapter 7, Verse 29"}
{"quote": "sādhibhūtādhidaivaṃ māṃ sādhiyajñaṃ ca ye viduḥ  prayāṇa-kāle 'pi ca māṃ te vidur yukta-cetasaḥ", "category": "Epic, Mahabharata", "book": "Bhagavad Gita", "position": "Chapter 7, Verse 30"}
{"quote": "śrīdharaḥ - na caivaṃ-bhūtānāṃ yoga-bhraṃśa-śaṅkāpīty āha sādhibhūteti  adhibhūtādi-śabdānām arthaṃ śrī-bhagavān evottarādhyāye vyākhyāsyati  adhibhūtenādhidaivena ca sahādhiyajñena ca saha māṃ ye jānanti te yukta-cetaso mayy āsakta-manasaḥ prayāṇa-kāle 'pi maraṇa-samaye 'pi māṃ vidur jānanti  na tu tad api vyākulībhūya māṃ vismaranti  ato mad-bhaktānāṃ na yoga-bhraṃśa-śaṅketi bhāvaḥ", "category": "Epic, Mahabharata", "book": "Bhagavad Gita", "position": "Chapter 7, Verse 30"}
{"quote": "iti śrī-śrīdhara-svāmikṛtāyāṃ bhagavad-gītā-ṭīkāyāṃ subodhinyāṃ vijñāna-yogo nāma saptamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "adhibhūtādhidaivādhiyajña-śabdānuttare 'dhyāye 'rjuna-praśna-pūrvakaṃ vyākhyāsyati bhagavān iti sarvam anāvilam  tad atrottamādhikāriṇaṃ prati jñeyaṃ madhyamādhikāriṇaṃ prati ca dhyeyaṃ lakṣaṇayā mukhyayā ca vṛttyā tat-pada-pratipādyaṃ brahma nirūpitam", "category": "Epic, Mahabharata", "book": "Bhagavad Gita", "position": "Chapter 7, Verse 30"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām adhikāri-bhedena jñeya-dhyeya-pratipādya-tattva-brahma-nirūpaṇaṃ nāma saptamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "viśvanāthaḥ --- mad-bhakti-prabhāvād yeṣām īdṛśaṃ maj-jñānaṃ syāt teṣām anta-kāle 'pi tad eva jñānaṃ syāt  na tv anyeṣām iva karmopasthāpitā bhāvi-deha-prāpty-anurūpā matir ity āha sādhibhūteti  adhibhūtādayo 'grimādhyāye vyākhyāsyante  bhaktā eva hares tattva-vido māyāṃ taranti, te coktāḥ ṣaḍ-vidhā atrety adhyāyārtho nirūpitaḥ", "category": "Epic, Mahabharata", "book": "Bhagavad Gita", "position": "Chapter 7, Verse 30"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsu saptamo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "baladevaḥ - na ca tat-sevayā prāptaṃ taj-jñānaṃ kadācid api bhraṃśety āha sādhīti  adhibhūtenādhidaivenādhiyajñena ca sahitaṃ māṃ ye viduḥ sat-prasaṅgāj jānanti, te prayāṇa-kāle mṛtyu-samaye 'pi māṃ vidur na tu tad-anyavad vyagrāḥ santo māṃ vismarantīty arthaḥ", "category": "Epic, Mahabharata", "book": "Bhagavad Gita", "position": "Chapter 7, Verse 30"}
{"quote": "iti śrīmad-bhagavad-gītopaniṣad-bhāṣye saptamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 7, Verse 7"}
{"quote": "arjuna uvāca kiṃ tad brahma kim adhyātmaṃ kiṃ karma puruṣottama  adhibhūtaṃ ca kiṃ proktam adhidaivaṃ kim ucyate", "category": "Epic, Mahabharata", "book": "Bhagavad Gita", "position": "Chapter 8, Verse 1"}
{"quote": "pūrvādhyāyānte bhagavatopakṣiptānāṃ brahmādhyātmādi-saptānāṃ padarthānāṃ tattvaṃ jijñāsur arjuna uvāca kiṃ tad brahmeti dvābhyām  spaṣṭo 'rthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 1"}
{"quote": "tava mama ca samatvāt kathaṃ tvaṃ māṃ pṛcchasīti śaṅkām apanudan sarva-puruṣebhya uttamasya sarvajñasya tava na kiṃcid ajñeyam iti saṃbodhanena sūcayati he puruṣottameti  adhibhūtaṃ ca kiṃ proktaṃ pṛthivyādibhūtam adhikṛtya yat kiṃcit kāryam adhibhūta-padena vivakṣitaṃ kiṃ vā samastam eva kārya-jātam  ca-kāraḥ sarveṣāṃ praśnānāṃ samuccayārthaḥ  adhidaivaṃ kim ucyate devatā-viṣayam anudhyānaṃ vā sarvadaivateṣv ādiyta-maṇḍalādiṣv anusyūtaṃ caitanyaṃ vā", "category": "Epic, Mahabharata", "book": "Bhagavad Gita", "position": "Chapter 8, Verse 1"}
{"quote": "pūrvādhyāyānte mumukṣāṇāṃ jñeyatayoddiṣṭān brahmādīn saptārthān viboddhum arjunaḥ pṛcchati  kiṃ tad brahmeti kiṃ paramātma-caitanyaṃ vā  kiṃ jīvātma-caitanyaṃ vā tad brahmety arthaḥ  kim adhyātmam iti ātmānaṃ deham adhikṛtyeti nirukteḥ  śrotrādīndriya-vṛndaṃ vā sūkṣma-bhūta-vṛndaṃ vā tad iti  āvayos taulyāt kim iti māṃ pṛcchasīti śaṅkāṃ nivartayituṃ sambodhanaṃ he puruṣottameti  pareśatvāt tava sarvaṃ suviditaṃ na tu memeti bhāvaḥ  adhibhūtaṃ ca kim iti bhūtāny adhikṛtyeti nirukter ghaṭyādi-kāryaṃ vā sthūla-śarīraṃ vā tad iti  adhidaivaṃ kim iti devatā-viṣayakam anudhyānaṃ vā samaṣṭir virāṭ vā tad iti", "category": "Epic, Mahabharata", "book": "Bhagavad Gita", "position": "Chapter 8, Verse 1"}
{"quote": "adhiyajñaḥ kathaṃ ko 'tra dehe 'smin madhusūdana  prayāṇakāle ca kathaṃ jñeyo 'si niyatātmabhiḥ", "category": "Epic, Mahabharata", "book": "Bhagavad Gita", "position": "Chapter 8, Verse 2"}
{"quote": "śrīdharaḥ - kiṃ ca - adhiyajña iti  atra dehe you yajño nivartate tasmin ko 'dhiyajño 'dhiṣṭhātā  prayojakaḥ phala-dātā ca ka ity arthaḥ  svarūpaṃ pṛṣṭvādhiṣṭhāna-prakāraṃ pṛcchati - kathaṃ kena prakāreṇāsāv asmin dehe sthito yajñam adhitiṣṭhantīty arthaḥ  yajña-grahaṇaṃ sarva-karmaṇām upalakṣaṇārtham  anta-kāle ca niyata-cittaiḥ puruṣaiḥ kathaṃ kenopāyena jñeyo 'si", "category": "Epic, Mahabharata", "book": "Bhagavad Gita", "position": "Chapter 8, Verse 2"}
{"quote": "prayāṇa-kāle ca sarva-karaṇa-grāma-vaiyāgryāc citta-samādhānānupapatteḥ kathaṃ kena prakāreṇa niyatātmabhiḥ samāhita-cittairjñeyo 'sīty ukta-śaṅkā-sūcanārthaś cakāraḥ  etat sarvaṃ sarvajñatvāt parama-kāruṇikatvāc ca śaraṇāgataṃ māṃ prati kathayety abhiprāyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 2"}
{"quote": "baladevaḥ - adhiyajñaḥ ka iti yajñam adhigata indrādir vā viṣṇur vā sa iti  katham iti tasyādhiyajña-bhāvaḥ katham ity arthaḥ  etat sarvaṃ mat-sandeha-nivāraṇaṃ taveṣatkaram iti bodhayituṃ sambodhanaṃ - he madhusūdaneti  prayāṇeti tadā sarvendriya-vyagratayā citta-samādhānāsmabhavād iti bhāvaḥ", "category": "Epic, Mahabharata", "book": "Bhagavad Gita", "position": "Chapter 8, Verse 2"}
{"quote": "śrībhagavān uvāca-- akṣaraṃ brahma paramaṃ svabhāvo 'dhyātmam ucyate  bhūtabhāvodbhavakaro visargaḥ karmasaṃjñitaḥ", "category": "Epic, Mahabharata", "book": "Bhagavad Gita", "position": "Chapter 8, Verse 3"}
{"quote": "iti krameṇa vṛddhiḥ  tau bhūta-bhāvodbhavau karoti yo visargo devatoddeśena dravya-tyāga-rūpo yajñaḥ  sarva-karmaṇām upalakṣaṇam etat sa ca karma-śabda-vācyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 3"}
{"quote": "agnau prāstāhutiḥ samyag ādityam upatiṣṭhate  ādityāj jāyate vṛṣṭir vṛṣṭer annaṃ tataḥ prajāḥ  iti smṛteḥ  te vā ete āhutī hute utkrāmataḥ ity ādi śruteś ca  viśvanāthaḥ --- uttaram āha akṣaram iti  na kṣaratīti akṣaraṃ nityaṃ yat paramaṃ tad brahma-- etad vai tad akṣaraṃ gārgi brāhmaṇā abhivadantīti śruteḥ  svabhāvaḥ svātmānaṃ dehādhyāsa-vaśād bhāvayati janayatīti svabhāvaḥ jīvaḥ  yad vā svaṃ bhāvayati paramātmānaṃ prāpayatīti svabhāvaḥ śuddha-jīvo 'dhyātmam ucyate  adhyātma-śabda-vācya ity arthaḥ  bhūtair eva bhāvānāṃ manuṣyādi-dehānām udbhavaṃ karotīti sa visargo jīvasya saṃsāraḥ karma-janyatvāt karma-saṃjñaḥ  karma-śabdena jīvasya saṃsāra ucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 3"}
{"quote": "bhūteti teṣāṃ sūkṣmāṇāṃ bhūtānāṃ sthūlais taiḥ saṃpṛktānāṃ bhāvo manuṣyādi-lakṣaṇas tad-udbhava-karas tad-utpādako yo visargaḥ sa karma saṃjñitaḥ  jyotiṣṭomādi-karmaṇā svargam āsādya tasmin deva-dehena tat-karmopabhujya-bhāṇḍa-saṃkrānta-ghṛta-śeṣavad-bhogorvarito yaḥ karma-śeṣo bhuvi manuṣyādi-deha-lābhāya visṛṣṭas tan mayā karmocyate  chāndogye dyu-parjanya-pṛthivī-puruṣa-yoṣitsu pañcasv agniṣu śraddhā-soma-vṛṣṭy-anna-retāṃsi kramāt pañcāhutayaḥ paṭhyante  tatrāyam arthaḥ - vaidiko jīva iha loke 'smayāni dadhy-ādīni śraddhayā juhoti  tā dadhy-ādimayyaḥ pañcīkṛtatvāt pañca-bhūta-rūpā āpaḥ śraddhayā hutatvāt śraddhākhyāhuti-svarūpeṇa tasmin jīve saṃbaddhās tiṣṭhanti  atha tasmin mṛte tad-indriyādhiṣṭhātāro devās tā dyulokāgnau juhvati  tadvantaṃ jīvaṃ divaṃ nayantīty arthaḥ  hutāstāḥ soma-rājākhya-divya-dehatayā pariṇamante tena dehena sa tatra karma-phalāni bhuṅkte  tad-bhogāvasāne 'smayo jīvavān dehais tair devaiḥ parjanyāgnau huto vṛṣṭir bhavati  vṛṣṭi-bhūtās tāḥ sajīvāḥ pṛthivy-agnau tair hutā brīhy-ādy-anna-bhāvaṃ labhante  anna-bhūtāḥ sajīvās tāḥ puruṣāgnau hutā reto-bhāvaṃ bhajante  reto-bhūtāḥ sa-jīvās tā yoṣid-agnau tair hutā garbhātmanā sthitā manuṣya-bhāvaṃ prayāntīti tad-bhāva-hetur anuśaya-śabda-vācyaḥ karma-śeṣaḥ karmeti  evam evoktaṃ sūtrakṛtā tad-antara-pratipattau ity ādibhiḥ", "category": "Epic, Mahabharata", "book": "Bhagavad Gita", "position": "Chapter 8, Verse 3"}
{"quote": "adhibhūtaṃ kṣaro bhāvaḥ puruṣaś cādhidaivatam  adhiyajño 'ham evātra dehe dehabhṛtāṃ vara", "category": "Epic, Mahabharata", "book": "Bhagavad Gita", "position": "Chapter 8, Verse 4"}
{"quote": "dvā suparṇā sayujā sakhāyā samānaṃ vṛkṣaṃ pariṣasvajāte  tayor anyaḥ pippalaṃ svādv atty anaśnann anyo 'bhicākaśīti  [muṇḍu 7.1.1] deha-bhṛtāṃ madhye śreṣṭheti sambodhayaṃs tvam apy evambhūtam antaryāmiṇaṃ parādhīna-sva-pravṛtti-nivṛtty-anvaya-vyatirekābhyāṃ boddhum arhasīti sūcayati  madhusūdanaḥ - sampraty agrima-praśna-trayasyottaram āha adhibhūtam iti  kṣaratīti kṣaro vināśī bhāvo yat kiṃcij janimad vastu bhūtaṃ prāṇi-jātam adhikṛtya bhavatīty adhibhūtam ity ucyate  puruṣo hiraṇyagarbhaḥ samaṣṭi-liṅgātmā vyaṣṭi-sarva-karaṇānugrāhakaḥ ātmaivedam agra āsīt puruṣavidhaḥ ity upakramya sa yat pūrvo 'smāt sarvasvmāt sarvān pāpmana auṣattasmāt puruṣaḥ ity ādi-śrutyā pratipāditaḥ  ca-kārāt-", "category": "Epic, Mahabharata", "book": "Bhagavad Gita", "position": "Chapter 8, Verse 4"}
{"quote": "he deha-bhṛtāṃ vara sarva-prāṇināṃ śreṣṭheti sambodhayan pratikṣaṇaṃ mat-sambhāṣaṇāt kṛtakṛtyas tvam etad-bodha-yogyo 'sīti protsāhayaty arjunaṃ bhagavān  arjunasya sarva-prāṇi-śreṣṭhatvaṃ bhagavad-anugrahātiśaya-bhājanatvāt prasiddham eva", "category": "Epic, Mahabharata", "book": "Bhagavad Gita", "position": "Chapter 8, Verse 4"}
{"quote": "viśvanāthaḥ --- kṣaro naśvaro bhāvaḥ padārtho ghaṭa-paṭādir adhibhūtam adhibhūta-śabda-vācyaḥ puruṣaḥ samaṣṭi-virāḍ-adhidaivata-śabda-vācyaḥ  adhikṛtya vartamānāni sūryādi-daivatāni yatra iti tan-nirukteḥ  atra dehe 'dhiyajño yajñādi-karma-pravartako 'ntaryāmy ahaṃ mad-aṃśakatvād aham evety eva-kāreṇa kathaṃ jñeya ity asyottaram antaryāmitve 'ham eva mad-abhinnatve naiva jñeyo na tu adhyātmādir ive mad-bhinnatvenety arthaḥ  dehe deha-bhṛtāṃ vareti tvaṃ tu sākṣān mat-sakhatvāt sarva-śreṣṭha eva bhavasīti bhāvaḥ", "category": "Epic, Mahabharata", "book": "Bhagavad Gita", "position": "Chapter 8, Verse 4"}
{"quote": "baladevaḥ - adhīti  kṣaraḥ pratikṣaṇa-pariṇāmī bhāvaḥ sthūlo dehaḥ sa mayādhibhūtam it ucyate  bhūtaṃ prāṇinam adhikṛtya bhavatīti vyutpatteḥ  puruṣaḥ samaṣṭi-virāṭ sa mayādhidaivam ity ucyate adhikṛtya vartamānāny ādityādīni daivatāny atreti vyutpatteḥ  atra dehe 'dhiyajño yajñam adhikṛtya vartata iti vyutpattes tat-pravartakas tat-phala-pradaś cāham eva  pratyākhyeyāni tu svayam evohyāni  eva-kāreṇa svasmāt tasya bhedo nirākṛtaḥ  anena katham ity asyāpy uttaram uktaṃ prādeśa-mātra-vapustvenāntar-niyamayann ahaṃ yajñādi-pravartaka ity arthaḥ  tathā ca mad-arcā-sevanād etān brahmādīn saptārthān svarūpato ' śrameṇa vindatīti  tatra brahmādhiyajñau prāpyatayādhyātmādīni tu heyatayeti", "category": "Epic, Mahabharata", "book": "Bhagavad Gita", "position": "Chapter 8, Verse 4"}
{"quote": "anta-kāle ca mām eva smaran muktvā kalevaram  yaḥ prayāti sa madbhāvaṃ yāti nāsty atra saṃśayaḥ", "category": "Epic, Mahabharata", "book": "Bhagavad Gita", "position": "Chapter 8, Verse 5"}
{"quote": "śrīdharaḥ - prayāṇa-kāle ca jñāyo 'sīty anena pṛṣṭam anta-kāle jñānopāyaṃ tat-phalaṃ ca darśayati anta-kāla iti  mām evokta-lakṣaṇam antaryāmi-rūpaṃ parameśvaraṃ smaran dehaṃ tyaktvā yaḥ prakarṣeṇārcir-ādi-mārgeṇottarāyaṇa-pathā yāti sa mad-bhāvaṃ mad-rūpatāṃ yāti  atra saṃśayo nāsti  smaraṇaṃ jñānopāyaḥ  mad-bhāvāpattiś ca phalam ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 5"}
{"quote": "madhusūdanaḥ - idānīṃ prayāṇa-kāle ca kathaṃ jñeyo 'sīti saptamasya praśnasyottaram āha anta-kāle ceti  mām eva bhagavantaṃ vāsudevam adhiyajñaṃ sa-guṇaṃ nirguṇaṃ vā paramam akṣaraṃ brahma na tv adhyātmādikaṃ smaran sadā cintayaṃs tat-saṃskāra-pāṭavāt samasta-karaṇa-grāma-vaiyagryavaty anta-kāle 'pi smaran kalevaraṃ muktvā śarīre 'haṃ-mamābhimānaṃ tyaktvā prāṇa-viyoga-kāle yaḥ prayāti sa-guṇa-dhyāna-pakṣe 'gnijyotir-ahaḥ-śukla ity ādi-vacyamāṇena deva-yāna-mārgeṇa pitṛ-yāna-mārgāt prakarṣeṇa yāti sa upāsako mad-bhāvaṃ mad-rūpatāṃ nirguṇa-brahma-bhāvaṃ hiraṇya-garbha-loka-bhogānte yāti prāpnoti  nirguṇa-brahma-smaraṇa-pakṣe tu kalevaraṃ tyaktvā prayātīti loka-dṛṣṭy-abhiprāyaṃ na tasya prāṇā utkrāmanty atraiva samavanīyante iti śrutes tasya prāṇotkramaṇābhāvena gaty-abhāvāt  sa mad-bhāvaṃ sākṣād eva yāti brahmaiva san brahmāpy eti (bau 4.4.6) iti śruteḥ  nāsty atra deha-vyatirikta ātmani mad-bhāva-prāptau vā saṃśayaḥ  ātmā dehādy-atirikto na vā, deha-vyatireke 'pi īśvarād bhinno na veti sandeho na vidyate chidyante sarva-saṃśayāḥ (muṇḍu 2.2.8) iti śruteḥ  atra ca kalevaraṃ muktvā prayātīti dehād bhinnatvaṃ mad-bhāvaṃ yātīti ceśvarād abhinnatvaṃ jīvasyoktam iti draṣṭavyam", "category": "Epic, Mahabharata", "book": "Bhagavad Gita", "position": "Chapter 8, Verse 5"}
{"quote": "viśvanāthaḥ --- prayāṇa-kāle kathaṃ jñeyo 'sīty asyottaram āha-anta-kāle ceti  mām eva smarann iti mat-smaraṇam eva maj-jñānam  na tu ghaṭa-paṭādir ivāhaṃ kenāpi tattvato jñātuṃ śakya iti bhāvaḥ  smaraṇa-rūpa-jñānasya prakāras tu caturdaśa-śloke vakṣyate", "category": "Epic, Mahabharata", "book": "Bhagavad Gita", "position": "Chapter 8, Verse 5"}
{"quote": "baladevaḥ -- prayāṇa-kāle kathaṃ jñeyo 'sīty asyottaram āha-anteti  atra smaraṇātmakena jñānena jñeyo bhavan-mad-bhāvopalambhanaṃ ca tat phalaṃ prayacchāmīty uktam  tatra mad-bhāvaṃ mat-svabhāvam ity arthaḥ  yathāham apahata-pāpmatvādi-guṇāṣṭaka-viśiṣṭa-svabhāvas tādṛśaḥ sa mat-smartā bhavatīti", "category": "Epic, Mahabharata", "book": "Bhagavad Gita", "position": "Chapter 8, Verse 5"}
{"quote": "yaṃ yaṃ vāpi smaran bhāvaṃ tyajaty ante kalevaram  taṃ tam evaiti kaunteya sadā tadbhāvabhāvitaḥ", "category": "Epic, Mahabharata", "book": "Bhagavad Gita", "position": "Chapter 8, Verse 6"}
{"quote": "śrīdharaḥ - na kevalaṃ māṃ smaran mad-bhāvaṃ prāpnotīti niyamaḥ  kiṃ tarhi? yaṃ yam iti  yaṃ yaṃ bhāvaṃ devatāntaraṃ vānyam api vānta-kāle smaran dehaṃ tyajati taṃ tam eva smaryamāṇaṃ bhāvaṃ prāpnoti  anta-kāle bhāva-viśeṣa-smaraṇe hetuḥ  sadā tad-bhāva-bhāvita iti sarvadā tasya bhāvo bhāvanā anucintanam  tena bhāvito vāsita-cittaḥ", "category": "Epic, Mahabharata", "book": "Bhagavad Gita", "position": "Chapter 8, Verse 6"}
{"quote": "anta-kāle smaraṇodyamāsambhave 'pi pūrvābhyāsa-janitā vāsanaiva smṛti-hetur ity āha - sadā sarvadā tasmin devatā-viśeṣādau bhāvo bhāvanā vāsanā tad-bhāvaḥ sa bhāvitaḥ sampādito yena sa tathā bhāvita-tad-bhāva ity arthaḥ  ādhitāgny-āder ākṛti-gaṇatvād bhāvita-padasya para-nipātaḥ  tad-bhāvena tac-cintanena bhāvito vāsita-citta iti vā", "category": "Epic, Mahabharata", "book": "Bhagavad Gita", "position": "Chapter 8, Verse 6"}
{"quote": "viśvanāthaḥ --- mām eva smaran māṃ prāpnotītivan mad-anyam api smaran mad-anyam eva prāpnotīty āha yaṃ yam iti  tasya bhāvena bhāvanenānucintanena bhāvito vāsitas tan-mayī-bhūtaḥ", "category": "Epic, Mahabharata", "book": "Bhagavad Gita", "position": "Chapter 8, Verse 6"}
{"quote": "baladevaḥ - na ca mat-smarteiva mad-bhāvaṃ yātīti niyamaḥ  kintv anya-smartāpy anya-bhāvaṃ yātīty āha yaṃ yam iti  bhāvaṃ padārtham  taṃ tam eva bhāva-deha-tyāgottaram evaiti  yathā bharato dehānte mṛgaṃ cintayan mṛgo 'bhūt  antima-smṛtiś ca pūrva-smṛti-viṣayaiva bhavatīty āha sadeti  tad-bhāva-bhāvitas tat-smṛti-vāsita-cittaḥ", "category": "Epic, Mahabharata", "book": "Bhagavad Gita", "position": "Chapter 8, Verse 6"}
{"quote": "tasmāt sarveṣu kāleṣu mām anusmara yudhya ca  mayy arpitamanobuddhir mām evaiṣyasy asaṃśayaḥ", "category": "Epic, Mahabharata", "book": "Bhagavad Gita", "position": "Chapter 8, Verse 7"}
{"quote": "śrīdharaḥ - yasmāt pūrva-vāsanaivānta-kāle smṛti-hetuḥ, na tu tadā vivaśasya smaraṇodyamo sambhavati tasmād iti  tasmāt sarvadā mām anusmara cintaya  satataṃ smaraṇaṃ ca citta-śuddhiṃ vinā na bhavati  ato yudhya ca yudhyasva  citta-śuddhy-arthaṃ yuddhādikaṃ svadharmam anutiṣṭhety arthaḥ  evaṃ mayy arpitaṃ manaḥ saṅkalpātmakaṃ buddhiś ca vyavasāyātmikāyena tvayā sa tvaṃ māme va prāpsyasi  asaṃśayaḥ saṃśayo 'tra nāsti", "category": "Epic, Mahabharata", "book": "Bhagavad Gita", "position": "Chapter 8, Verse 7"}
{"quote": "madhusūdanaḥ - yasmād evaṃ pūrva-smaraṇābhyāsa-janitāntyā bhāvanaiva tadānīṃ paravaśasya dehāntara-prāptau kāraṇaṃ tasmād iti  tasmān mad-viṣayakāntya-bhāvanotpatty-arthaṃ sarveṣu kāleṣu pūrvam evādareṇa māṃ saguṇam īśvaram anusmara cintaya  yady antaḥkaraṇāśuddhi-vaśān na śaknoṣi satatam anusmartuṃ tato 'ntaḥkaraṇa-śuddhaye yudhya ca  antaḥkaraṇa-śuddhy-arthaṃ yuddhādikaṃ svadharmaṃ kuru  yudhyeti yudhyasvety arthaḥ  evaṃ ca nitya-naimittika-karmānuṣṭhānenāśuddhi-kṣayān mayi bhagavati vāsudeve 'rpite saṅkalpādhyavasāya-lakṣaṇe mano-buddhī yena tvayā sa tvam īdṛśaḥ sarvadā mac-cintana-paraḥ san mām evaiṣyasi prāpsyasi  asaṃśayo nātra saṃśayo vidyate  idaṃ ca saguṇa-brahma-cintanam upāsakānām uktaṃ teṣām antya-bhāvanā-sāpekṣatvāt  nirguṇa-brahma-jñānināṃ tu jñāna-sama-kālam evājñāna-nivṛtti-lakṣaṇāyā mukteḥ siddhatvān nāsty antya-bhāvanāpekṣeti draṣṭavyam", "category": "Epic, Mahabharata", "book": "Bhagavad Gita", "position": "Chapter 8, Verse 7"}
{"quote": "viśvanāthaḥ --- manaḥ saṅkalpakātmakam  buddhir vyavasāyātmikā", "category": "Epic, Mahabharata", "book": "Bhagavad Gita", "position": "Chapter 8, Verse 7"}
{"quote": "baladevaḥ - yasmāt pūrva-smṛtir evāntima-smṛti-hetus tasmāt tvaṃ sarveṣu kāleṣu pratikṣaṇaṃ mām anusmara yudhyasva ca loka-saṅgrahāya yuddhādīni svocitāni karmāṇi kuru  evaṃ mayy arpitamanobuddhis tvaṃ mām evaiṣyasi, na tv anyad iy atra sandehas te mābhūt", "category": "Epic, Mahabharata", "book": "Bhagavad Gita", "position": "Chapter 8, Verse 7"}
{"quote": "abhyāsa-yoga-yuktena cetasā nānya-gāminā  paramaṃ puruṣaṃ divyaṃ yāti pārthānucintayan", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "śrīdharaḥ - santata-smaraṇasya cābhyāso 'ntaraṅga-sādhanam iti darśayann āha abhyāsa-yogeneti  abhyāsaḥ sajātīya-pratyaya-pravāhaḥ  sa eva yoga upāyaḥ  tena yuktenaikāgreṇa  ataeva nānyaṃ viṣayaṃ gantuṃ śīlaṃ yasya  tena cetasā  divyaṃ dyotanātmakaṃ paramaṃ puruṣaṃ parameśvaram anucintayan he pārtha tam eva yātīti", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "madhusūdanaḥ - tad evaṃ saptānām api praśnānām uttaram uktvā prayāṇa-kāle bhagavad-anusmaraṇasya bhagavat-prāpti-lakṣaṇaṃ phalaṃ vivarītum ārabhate abhyāseti  abhyāsaḥ sajātīya-pratyaya-pravāho mayi vijātīya-pratyayānantaritaḥ ṣaṣṭhe prāg vyākhyātaḥ  sa eva yogaḥ samādhis tena yuktaṃ tatraiva vyāpṛtam ātmākāra-vṛtti-śūnyaṃ yac cetas tena cetasābhyāsa-pāṭavena nānya-gāminā nānyatra viṣayāntare nirodha-prayatnaṃ vināpi gantuṃ śīlam asyeti tena paramaṃ niratiśayaṃ puruṣaṃ pūrṇaṃ divyaṃ divi dyotanātmany āditye bhavaṃ yaś cāsāv āditye iti śruteḥ  yāti gacchati  he pārtha  anucintayan śāstrācāryopadeśam anudhyāyan", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "viśvanāthaḥ --- tasmāt smaraṇābhyāsina evānta-kāle svata eva mat-smaraṇaṃ bhavati  tena ca māṃ prāpnotīty ataś cetaso mat-smaraṇam eva paramo yoga ity āha abhyāsa-yoga iti  abhyāso mat-smaraṇasya punaḥ punar āvṛttir eva yogas tad-yuktena cetasā, ataeva nānyaṃ viṣayaṃ gantuṃ śīlaṃ yasya tena  smaraṇābhyāsena cittasya svabhāva-vijayo 'pi bhavatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "baladevaḥ - sārvadikī smṛtir evāntima-smṛtikarīty evaṃ draḍhayati abhyāsenti  abhyāsaḥ smaraṇāvṛttir eva yogas tad-yuktenātaevānanya-gāminā  tato 'nyatrācalatā tad ekāgreṇa cetasā divyaṃ puruṣaṃ paramaṃ sa-śrīkaṃ nārāyaṇaṃ vāsudevam anucintayan tam eva kīṭa-bhṛṅga-nyāyena tat-tulāḥ san yāti labhate", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "kaviṃ purāṇam anuśāsitāram aṇor aṇīyāṃsam anusmared yaḥ  sarvasya dhātāram acintya-rūpam āditya-varṇaṃ tamasaḥ parastāt", "category": "Epic, Mahabharata", "book": "Bhagavad Gita", "position": "Chapter 8, Verse 9"}
{"quote": "śrīdharaḥ - punar apy anucintanīyaṃ puruṣaṃ viśinaṣṭi kavim iti dvābhyām  kaviṃ sarvajñaṃ sarva-vidyā-nirmātāraṃ purāṇaṃ manādi-siddham  anuśāsitāraṃ niyantāram  aṇoḥ sūkṣmād apy aṇīyāṃsaṃ atisūkṣmam ākāśa-kāla-digbhyo 'py atisūkṣmataram  sarvasya dhātāraṃ poṣakam  aparimita-mahimatvād acintya-rūpaṃ malīmasayor mano-buddhyor agocaram  vedāham etaṃ puruṣaṃ mahāntam āditya-varṇaṃ tamasaḥ parastāt iti śruteḥ", "category": "Epic, Mahabharata", "book": "Bhagavad Gita", "position": "Chapter 8, Verse 9"}
{"quote": "madhusūdanaḥ - punar api tam evānucintayitavyaṃ gantavyaṃ ca puruṣaṃ viśinaṣṭi kavim iti  kaviṃ krānta-darśinaṃ tenātītānāgatādy-aśeṣa-vastu-darśitvena sarvajñam  purāṇaṃ cirantanaṃ sarva-kāraṇatvād anādim iti yāvat  anuśāsitāraṃ sarvasya jagato niyantāram  aṇor aṇīyāṃsaṃ sūkṣād apy ākāśādeḥ sūkṣmataraṃ tad-upādānatvāt  sarvasya karma-phala-jātasya dhātāraṃ vicitratayā prāṇibhyo vibhaktāraṃ phalam ata upapatteḥ iti nyāyāt  na cintayituṃ śakyam aparimitam ahimatvena rūpaṃ yasya tam  ādityasyeva sakala-jagad-avabhāsako varṇaḥ prakāśo yasya taṃ sarvasya jagato 'vabhāsakam iti yāvat  ataeva tamasaḥ parastāt tamaso mohāndhakārād ajñāna-lakṣaṇāt parastāt prakāśa-rūpatvena tamo-virodhinam iti yāvat  anusmarec cintayed yaḥ kaścid api sa taṃ yātīti pūrveṇaiva sambandhaḥ  sa taṃ paraṃ puruṣam upaiti divyam iti pareṇa vā sambandhaḥ", "category": "Epic, Mahabharata", "book": "Bhagavad Gita", "position": "Chapter 8, Verse 9"}
{"quote": "viśvanāthaḥ --- yogābhyāsaṃ vinā manaso viṣaya-grāmān nivṛttir durghaṭā  yac ca vinā sātatyena bhagavat-smaraṇam api durghaṭam iti yuktam  kenacit yogābhyāsena sahitaiva bhaktiḥ kriyata iti tāṃ yoga-miśrāṃ bhaktim āha kavim iti pañcabhiḥ  kaviṃ sarvajñaṃ sarvajño 'py anyaḥ sanakādiḥ sārvakāliko na bhavaty ata āha purāṇam anādiṃ sarvajño 'nādir apy antaryāmī sa bhakty-upadeṣṭā na bhavaty ata āha anuśāsitāram  kṛpayā svabhakti-śikṣakaṃ kṛṣṇa-rāmādi-svarūpam ity arthaḥ  tādṛśa-kṛpālur api sudurvijñeya-tattva eva ity āha aṇoḥ sakāśād apy aṇīyāṃsam  tarhi sa kiṃ jīva iva paramāṇu-pramāṇas tatrāha sarvasya dhātāraṃ sarva-vastu-mātra-dhārakatvena sarva-vyāpakatvāt paraṃ mahā-parimāṇam apīty arthaḥ  ataevācintya-rūpam  puruṣa-vidhatvena madhyama-parimāṇam api tasyānanya-prakāśyatvam āha āditya-varṇam ādityavat sva-para-prakāśako varṇaḥ svarūpaṃ yasya  tathā tamasaḥ prakṛteḥ parastāt vartamānaṃ māyā-śaktimantam api māyātīta-svarūpam ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 9"}
{"quote": "nanu katham evaṃ saṅgacchate tatrāha acintya-rūpaṃ avitarkya-svarūpaṃ ekam eva brahma puruṣa-vidhatvena madhyama-parimāṇam aṇor aṇīyāṃsam ity ukteḥ  paramāṇu-parimāṇaṃ sarvasya dhātāram ity ukteḥ  paraṃ mahā-parimāṇaṃ ceti  nātra yukter avakāśaḥ  sva-parakāśatām āha ādityeti sūryavat sva-para-prakāśakam ity arthaḥ  māyā-gandhāsparśam āha tamasa iti  tamaso māyāyāḥ parastāt sthitaṃ  māyinam api māyātītam ity arthaḥ  etādṛśaṃ puruṣaṃ yo 'nukṣaṇaṃ smaret sa taṃ paraṃ puruṣam upaiti iti pareṇānvayaḥ", "category": "Epic, Mahabharata", "book": "Bhagavad Gita", "position": "Chapter 8, Verse 9"}
{"quote": "prayāṇa-kāle manasācalena bhaktyā yukto yoga-balena caiva  bhruvor madhye prāṇam āveśya samyak sa taṃ paraṃ puruṣam upaiti divyam", "category": "Epic, Mahabharata", "book": "Bhagavad Gita", "position": "Chapter 8, Verse 10"}
{"quote": "śrīdharaḥ - prayāṇa-kāla iti  sa-prapañca-prakṛtiṃ bhittvā yas tiṣṭhāti  evaṃbhūtaṃ puruṣam anta-kāle bhakti-yukto niścalena vikṣepa-rahitena manasā yo 'nusmaret  mano-naiścalye hetuḥ  yoga-balena samyak suṣumṇā mārgeṇa bhruvor madhye prāṇam āveśyeti  sa taṃ paraṃ puruṣaṃ paramātma-svarūpaṃ divyaṃ dyotanātmakaṃ prāpnoti", "category": "Epic, Mahabharata", "book": "Bhagavad Gita", "position": "Chapter 8, Verse 10"}
{"quote": "madhusūdanaḥ - kadā tad-anusmaraṇe pratrātireko 'bhyavartate tad āha prayāneti  prayāṇa-kāle 'nta-kāle 'calenaikāgreṇa manasā taṃ puruṣaṃ yo 'nusmared ity anuvartate  kīdṛśaḥ bhaktyā parameśvara-viṣayeṇa parameṇa premṇā yuktaḥ  yogasya samādher balena taj-janita-saṃskāra-samūhena vyutthāna-saṃskāra-virodhinā ca yuktaḥ  evaṃ prathamaṃ hṛdaya-puṇḍarīke vaśīkṛtya tata ūrdhva-gāminyā suṣumṇayā nāḍyā gurūpadiṣṭa-mārgeṇa bhūmi-jaya-krameṇa bhruvor madhye ājñā-cakre prāṇam āveśya sthāpayitvā samyag apramatto brahma-randhrād utkrāmya sa evam upāsakas taṃ kaviṃ purāṇam anuśāsitāram ity-ādi-lakṣaṇaṃ paraṃ puruṣaṃ divyaṃ dyotanātmakam upaiti pratipadyate", "category": "Epic, Mahabharata", "book": "Bhagavad Gita", "position": "Chapter 8, Verse 10"}
{"quote": "viśvanāthaḥ --- prayāṇa-kāle 'nta-kāle 'calena niścalena manasā yā satata-smaraṇa-mayī bhaktis tayā yuktaḥ  kathaṃ manaso naiścalyam  ata āha yogasya yogābhyāsasya balena  yoga-prakāraṃ darśayati bhruvor madhye ājñā-cakre", "category": "Epic, Mahabharata", "book": "Bhagavad Gita", "position": "Chapter 8, Verse 10"}
{"quote": "baladevaḥ -- yo jano bhaktyā paramātma-premṇā yoga-balena samādhi-janita-saṃskāra-nicayena ca yuktaḥ prayāṇa-kāle maraṇa-samaye 'calenaikāgreṇa manasā taṃ puruṣam anusmaret  yoga-prakāram āha bhruvor iti  bhruvor madhye ājñā-cakre prāṇam āveśya saṃsthāpya samyak sāvadhānaḥ san sa taṃ puruṣam upaiti", "category": "Epic, Mahabharata", "book": "Bhagavad Gita", "position": "Chapter 8, Verse 10"}
{"quote": "śrīdharaḥ - kevalād abhyāsa-yogād api praṇavā̆bhyāsam antaraṅgaṃ vidhitsuḥ pratijānīte-yad akṣaram iti  yad akṣaraṃ vedārthajñā vadanti  etasya vā akṣarasya praśāsane gārgi sūryācandramasau vidhṛtau tiṣṭhata iti śruteḥ  vīto rāgo yebhyas te vīta-rāgāḥ  yatayaḥ prayatnavanto yad viśanti  yac ca jñātum icchanto gurukule brahmacaryaṃ caranti  tat te tubhyaṃ padaṃ padyate gamyata iti padaṃ prāpyam  saṅgraheṇa saṃkṣepeṇa pravakṣye  tat-prāpty-upāyaṃ kathayiṣyāmīty arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 11"}
{"quote": "atra ca parasya brahmaṇo vācaka-rūpeṇa pratimāvat-pratīka-rūpeṇa ca yaḥ punar etaṃ trimātreṇom ity aneaivākṣareṇa paraṃ puruṣam abhidhyāyīta sa tam adhigacchati ity ādi-vacanair manda-madhyama-buddhīnāṃ krama-mukti-phalakam upāsanam uktaṃ tad evehāpi vivakṣitaṃ bhagavatā  ato yoga-dhāraṇā-sahitam oṅkāropāsanaṃ tat phalaṃ sva-svarūpaṃ tato 'punar-āvṛttis tan-mārgaś cety artha-jātam ucyate yāvad adhyāya-samāpti", "category": "Epic, Mahabharata", "book": "Bhagavad Gita", "position": "Chapter 8, Verse 11"}
{"quote": "viśvanāthaḥ --- nanu bhruvor madhye prāṇam āveśya ity etāvan mātroktyā yogo na jñāyate, tasmāt tatra yoge prakāraḥ kaḥ, kiṃ japyaṃ, kiṃ vā dhyeyam, kiṃ vā prāpyam ity api saṅkṣepeṇa brūhīty apekṣāyām āha yad iti tribhiḥ  yad evākṣaram om ity ekākṣara-vācyaṃ brahma yatayo viśanti tat padaṃ padyate gamyata iti padaṃ prāpyam  samyaktayā gṛhayte 'neneti saṅgrahas tad-upāyas tena saha pravakṣye śṛṇu", "category": "Epic, Mahabharata", "book": "Bhagavad Gita", "position": "Chapter 8, Verse 11"}
{"quote": "baladevaḥ -- nanu bhruvor madhye prāṇam āveśyaitāvatā yogo nāvagamyate, tasmāt tasya prakāraṃ tatra japyaṃ prāpyaṃ brūhīty apekṣāyām āha yad akṣaram iti tribhiḥ  ekam eva brahma akṣaram om iti vācakaṃ vadanti  vīta-rāgā vinaṣṭāvidyā yatayo yad brahma tad-vācya-bhūtaṃ vijñānaika-rasaṃ viśanti prāpnuvanti  tad-ubhaya-r”paṃ brahma jñātum icchanto naiṣṭhikā gurukula-vasādi-lakṣaṇaṃ brahmacaryaṃ caranti  tat padaṃ prāpyaṃ saṅgraheṇopāyena saha pravakṣye vakṣyāmi yathānāyasena tvaṃ tad-vidyāṃ prāpnuyāḥ  samyag gṛhyate tattvam anena iti nirukteḥ saṅgraha upāyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 11"}
{"quote": "sarva-dvārāṇi saṃyamya mano hṛdi nirudhya ca  mūrdhny ādhāyātmanaḥ prāṇam āsthito yoga-dhāraṇām", "category": "Epic, Mahabharata", "book": "Bhagavad Gita", "position": "Chapter 8, Verse 12"}
{"quote": "om ity ekākṣaraṃ brahma vyāharan mām anusmaran  yaḥ prayāti tyajan dehaṃ sa yāti paramāṃ gatim", "category": "Epic, Mahabharata", "book": "Bhagavad Gita", "position": "Chapter 8, Verse 13"}
{"quote": "śrīdharaḥ - pratijñātam upāyaṃ sāṅgam āha dvābhyāṃ sarveti  sarvāṇi indriya-dvārāṇi saṃyamya pratyāhṛtya  cakṣur-ādibhiḥ bāhya-viṣaya-grahaṇaṃ akurvan ity arthaḥ  manaś ca hṛdi nirudhya  bāhya-viṣaya-smaraṇam akurvan ity arthaḥ  mūrdhni bhruvor madhye prāṇam ādhāya yogasya dhāraṇāṃ sthairyam āsthitaḥ āśritavān san", "category": "Epic, Mahabharata", "book": "Bhagavad Gita", "position": "Chapter 8, Verse 12"}
{"quote": "om iti  om ity ekaṃ yad akṣaraṃ tad eva brahma-vācakatvād vā pratimādivad brahma-pratīkatvād vā brahma  tad-vyāharan uccārayaṃs tad-vācyaṃ ca mām anusmarann eva dehaṃ tyajan yaḥ prakarṣeṇa yāti arcirādi-mārgeṇa sa paramāṃ śreṣṭhāṃ gatiṃ mad-gatiṃ yāti prāpnoti", "category": "Epic, Mahabharata", "book": "Bhagavad Gita", "position": "Chapter 8, Verse 13"}
{"quote": "madhusūdanaḥ - tatra pravakṣya iti pratijñātam arthaṃ sopakaraṇam āhaa dvābhyām sarva-dvārāṇīti  sarvāṇīndriya-dvārāṇi saṃyamya sva-sva-viṣayebhyaḥ pratyāhṛtya viṣaya-doṣa-darśanābhyāsāt tad-vimukhatām āpāditaiḥ śrotrādibhiḥ śabdādi-viṣaya-grahaṇam akurvan  bāheyndriya-nirodhe 'pi manasaḥ pracāraḥ syād ity ata āha mano hṛdi nirudhya ca, abhyāsa-vairāgyābhyāṃ ṣaṣṭhe vyākhyātābhyāṃ hṛdaya-deśe mano nirudhya nirvṛttikatām āpādya ca, antar api viṣaya-cintām akurvann ity arthaḥ  evaṃ bahir antar upalabdhi-dvārāṇi sarvāṇi saṃnirudhya kriyā-dvāraṃ prāṇam api sarvato nigṛhya bhūmi-jaya-krameṇa mūrdhny ādhāya bhruvor madhye tad-upari ca gurūpadiṣṭa-mārgeṇāveśyātmano yoga-dhāraṇām ātma-viṣaya-samādhi-rūpāṃ dhāraṇām āsthitaḥ  ātmana iti devatā-divya-vṛtty-artham", "category": "Epic, Mahabharata", "book": "Bhagavad Gita", "position": "Chapter 8, Verse 12"}
{"quote": "atra patañjalinā tīvra-saṃvegānām āsannaḥ (ys 1.21) samādhi-lābhaḥ ity uktvā īśvara-praṇidhānād vā (1.23) ity uktam  praṇidhānaṃ ca vyākhyātaṃ tasya vācakaḥ praṇavaḥ (1.27), taj-japas tad-artha-bhāvanam (1.28) iti  samādhi-siddhir īśvara-praṇidhānāt (2.45) iti ca  iha tu sākṣād eva tataḥ parama-gati-lābha ity uktam  tasmād avirodhayom ity ekākṣaraṃ brahma vyāharan mām anusmarann ātmano yoga-dhāraṇām āsthita iti vyākhyeyam  vicitra-phalatvopapatter vā na nirodhyaḥ  viśvanāthaḥ --- uktam arthaṃ vadan yoge prakāram āha sarvāṇi cakṣur-ādīndriya-dvārāṇi saṃyamya bāhya-viṣayebhyaḥ pratyāhṛtya manaś ca hṛdy eva nirudhya viṣayāntareṣv asaṅkalpya mūrdhni bhruvor madhye eva prāṇam ādhāya yoga-dhāraṇām ānakha-śikha-man-mūrti-bhāvanām āśritaḥ san om ity ekākṣaraṃ brahma-svarūpaṃ vyāharan uccārayan tad-vācyaṃ mām anusmarann anudhyāyan paramāṃ gatiṃ mat-sālokyam 12-13 baladevaḥ - yoga-prakāram āha sarveti  sarvāṇi bahir jñāna-dvārāṇi śrotrādīni saṃyamya śabdādibhyo viṣayebhyaḥ pratyāhṛtya doṣa-darśanābhyāsena tad-vimukhais tais tān gṛhṇan śrotrādi-saṃyame 'pi manaḥ pracared ity ata āha hṛdi sthite mayi antar-jñāna-dvāraṃ mano nirudhya niveśya manasāpi tān smaran  atha kriyā-dvāraṃ prāṇaṃ ca mūrdhnādhāyādau hṛt-padme vaśīkṛtya tasmād ūrdhva-gatayā suṣumṇayā gurūpadiṣṭa-vartmanā bhūmi-jaya-krameṇa bhruvor madhye tad-upari brahma-randhre ca saṃsthāpya ātmano mama yoga-dhāraṇām āāda-śikhaṃ mad-bhāvanam āsthitaḥ kurvan  om iti vācakaṃ brahma tatra vyāharan antar uccārayan tat stauti ekākṣaram iti ekaṃ pradhānaṃ ca tad-akṣaram avināśi ceti tathā tad vācyaṃ māṃ parmātmānam anusmaran dhyāyan yo dehaṃ tyajan prayāti sa paramāṃ gatiṃ mat-sālokyatāṃ yāti 12-13 bhg 8.14", "category": "Epic, Mahabharata", "book": "Bhagavad Gita", "position": "Chapter 8, Verse 13"}
{"quote": "ananya-cetāḥ satataṃ yo māṃ smarati nityaśaḥ  tasyāhaṃ sulabhaḥ pārtha nitya-yuktasya yoginaḥ", "category": "Epic, Mahabharata", "book": "Bhagavad Gita", "position": "Chapter 8, Verse 14"}
{"quote": "śrīdharaḥ - evaṃ cānta-kāle dhāraṇayā mat-prāptir nityābhyāsavata eva bhavati  nānyasyeti pūrvoktam evānusmārayati ananyeti  nāsty anyasmiṃś ceto yasya  tathābhūtaḥ san  yo māṃ satataṃ nirantaraṃ nityaśaḥ pratidinaṃ smarati  tasya nitya-yuktasya samāhitasyāhaṃ sukhena labhyo 'smi nānyasya", "category": "Epic, Mahabharata", "book": "Bhagavad Gita", "position": "Chapter 8, Verse 14"}
{"quote": "atra tasyeti ṣaṣṭh.-śeṣe sambandha-sāmānye  kartari na lokety ādinā niṣedhāt  atra cānanya-cetastvena sat-kāro 'tyādaram  satatam iti nairantaryaṃ nityaśa iti dīrgha-kālatvaṃ smaraṇasyoktam  tena sa tu dīrgha-kāla-nairantarya-satkārāsevito dṛḍha-bhūmiḥ (ys 1.14) iti pātañjalaṃ matam anusṛtaṃ bhavati  tatra sa ity abhyāsa ukto 'pi smaraṇa-paryavasāyī  tena yāvaj-jīvaṃ pratikṣaṇaṃ vikṣepāntara-śūnyatayā bhagavad-anucintanam eva parama-gati-hetur mūrdhanyayā nāḍyā tu svecchayā prāṇotkramaṇaṃ bhavatu na veti nātīvāgrahaḥ", "category": "Epic, Mahabharata", "book": "Bhagavad Gita", "position": "Chapter 8, Verse 14"}
{"quote": "viśvanāthaḥ --- tad evam ārtaḥ ity ādinā karma-miśrām, jaarā-maraṇa-mokṣāya ity anenāpi karma-miśrām, kaviṃ purāṇaṃ ity ādibhir yoga-miśrāṃ ca saparikarāṃ pradhānībhūtāṃ bhaktim uktvā sarva-śreṣṭhāṃ nirguṇāṃ kevalāṃ bhaktim āha-ananya-cetā iti  na vidyate 'nyasmin karmaṇi jñāna-yoge vānuṣṭheyatvena  tathā devatāntare vārādhyatvena  tathā svargāpargādāv api prāpyatvena ceto yasya  satataṃ sadeti kāla-deśa-pātra-śuddhy-ādy-anapekṣatayaiva nityaśaḥ pratidinam eva yo māṃ smarati, yasya tena bhaktenāhaṃ sulabhaḥ sukhena labhyaḥ  yoga-jñānābhyāsādi-duḥkha-miśraṇābhāvād iti bhāvaḥ  nitya-yuktasya nitya-mad-yogākāṅkṣiṇa āśaṃsāyāṃ bhūtavac ceti bhāviny api yoga āśāṃsite kta-pratyayaḥ  yogino bhakti-yogavataḥ  yad vā yoga-sambandho dāsya-sakhyādis tadvataḥ", "category": "Epic, Mahabharata", "book": "Bhagavad Gita", "position": "Chapter 8, Verse 14"}
{"quote": "baladevaḥ - evaṃ mokṣa-mātra-kāṅkṣiṇāṃ yoga-miśrāṃ bhaktim upadiśya sva-jñānināṃ svam evākāṅkṣatām eka-bhaktir ity uktāṃ śuddhāṃ bhaktiṃ upadiśati ananyeti  yo jano 'nanya-cetā na matto 'nyasmin karma-yogādike sādhane svarga-mokṣādike sādhye vā ceto yasya sa mad-ekābhilāṣavān satataṃ sarvadā deśa-kālādi-viśuddhi-nairapekṣeṇa nityaśaḥ pratyahaṃ māṃ yaśodā-stanandhayaṃ nṛsiṃha-raghunāthādi-rūpeṇa bahudhāvirbhūtaṃ sarveśvaram atimātra-priyaṃ smaraty arcana-japādiṣv anusandhatte tasyāhaṃ tat-prītijñaḥ sulabhaḥ sukhena labhyaḥ karmānuṣṭhāna-yogābhyāsādi-duḥkha-samparkābhāvāt  tasyeti sambandha-sāmānye ṣaṣṭhī, na lokāvyaya ity ādinā kartari tasyāḥ pratiṣedhāt  tādṛśasya tasya viyogam asahiṣṇur aham eva tam ātmānaṃ darśayāmi tat-sādhana-paripākaṃ tat-pratikūla-nirāsaṃ ca kurvan  śrutiś caivam āha - yam evaiṣa vṛnute tena labhyas tasyaiṣa ātmā viviṛṇute tanūṃ svām iti  svayaṃ ca vakṣyati - dadāmi buddhi-yogaṃ taṃ yena mām upayānti te ity ādinā  kīdṛśasyety āha nityeti  sarvadā mad-yogaṃ vāñchataḥ āśaṃsāyāṃ bhūtavac ca iti sūtrād āśāṃsite yoge bhaviṣyaty api kta-pratyayaḥ  yogino mad-dāsya-sakhyādi-sambandhavataḥ", "category": "Epic, Mahabharata", "book": "Bhagavad Gita", "position": "Chapter 8, Verse 14"}
{"quote": "mām upetya punar janma duḥkhālayam aśāśvatam  nāpnuvanti mahātmānaḥ saṃsiddhiṃ paramāṃ gatāḥ", "category": "Epic, Mahabharata", "book": "Bhagavad Gita", "position": "Chapter 8, Verse 15"}
{"quote": "śrīdharaḥ - yady evaṃ tvaṃ sulabho 'si tataḥ kiṃ ? ata āha mām iti  ukta-lakṣaṇā mahātmāno mad-bhaktā māṃ prāpya punar duḥkhāśrayam antiyaṃ ca janma na prāpnuvanti  yatas te paramāṃ samyak siddhiṃ mokṣam eva prāptāḥ  punar janmano duḥkhānāṃ cālayaṃ sthānaṃ te mām upetya na prāpnuvantīti vā", "category": "Epic, Mahabharata", "book": "Bhagavad Gita", "position": "Chapter 8, Verse 15"}
{"quote": "madhusūdanaḥ - bhagavantaṃ prāptāḥ punar āvartante na veti sandehe nāvartanta ity āha mām iti  mām īśvaraṃ prāpya punar janma manuṣyādi-deha-sambandhaṃ kīdṛśaṃ duḥkhālayaṃ garbha-vāsa-yoni-dvāra-nirgamanādy-aneka-duḥkha-sthānam  aśāśvatam asthiraṃ dṛṣṭa-naṣṭa-prāyaṃ nāpnuvanti punar nāvartanta ity arthaḥ  yato mahātmnāno rajas-tamo-mala-rahitāntaḥ-karaṇā śuddha-sattvāḥ samutpanna-samyag-darśanā mal-loka-bhogānte paramāṃ sarvotkṛṣṭāṃ saṃsiddhiṃ muktiṃ gatās te  atra māṃ prāpya siddhiṃ gatā iti vadatopāsakānāṃ krama-muktir darśitā", "category": "Epic, Mahabharata", "book": "Bhagavad Gita", "position": "Chapter 8, Verse 15"}
{"quote": "viśvanāthaḥ --- tvāṃ prāptavatas tasya kiṃ syād ity āha mām iti  duḥkhālayaṃ duḥkha-pūrṇam  aśāśvatam anityaṃ ca janma nāpnuvanti kintu sukha-pūrṇaṃ janma maj-janma-tulyaṃ prāpnuvanti  śāśvatas tu dhruvo nityaḥ sadānanaḥ sanātanaḥ ity amaraḥ  yadā vasudeva-gṛhe sukha-pūrṇaṃ nitya-bhūtam aprākṛtaṃ maj-janma bhavet tad eva teṣāṃ mad-bhaktānām api man-nitya-saṅgināṃ janma syān nānyadā iti bhāvaḥ  paramām iti anye bhaktāḥ saṃsiddhiṃ prāpnuvanti ananya-cetasas tu paramāṃ saṃsiddhiṃ mal-līlā-parikaratām ity arthaḥ  tenokta-lakṣaṇebhyaḥ sarva-bhaktebhyo dṛśya-śraiṣṭhyaṃ dyotitam", "category": "Epic, Mahabharata", "book": "Bhagavad Gita", "position": "Chapter 8, Verse 15"}
{"quote": "baladevaḥ -- tāṃ labdhavataḥ kiṃ phalaṃ syād ity apekṣāyām āha mām iti  mām ukta-lakṣaṇam upetya prāpya punaḥ prapañce janma nāpnuvanti nāvartanta ity arthaḥ  kīdṛśaṃ janmety āha duḥkhālayaṃ garbha-vāsādi-bahu-kleśa-pūrṇam  aśāśvatam anityaṃ dṛṣṭa-naṣṭa-prāyam śāśvatas tu dhruvo nityaḥ ity amaraḥ  yatas te paramāṃ sarvotkṛṣṭāṃ saṃsiddhiṃ gatiṃ mām eva gatā labdhavantaḥ avyakto 'kṣara ity uktas tam āhuḥ paramāṃ gatim iti vakṣyati  kīdṛśās te mahātmāno 'tyudāra-mnanasaḥ vijñānānanda-nidhiṃ bhakta-prasādābhimukhaṃ bhaktāyatta-sarvasvaṃ māṃ vinānyat sārṣṭyādikam agaṇayanto made-eka-jīvātavo bhavanty atas te mām eva saṃsiddhiṃ gatāḥ  atrānanya-cetaso 'sya svaikāntinaḥ sva-niṣṭhebhyaḥ sva-bhaktebhyaḥ śraiṣṭhyaṃ ucyate", "category": "Epic, Mahabharata", "book": "Bhagavad Gita", "position": "Chapter 8, Verse 15"}
{"quote": "ā brahma-bhuvanāl lokāḥ punar-āvartino 'rjuna  mām upetya tu kaunteya punar-janma na vidyate", "category": "Epic, Mahabharata", "book": "Bhagavad Gita", "position": "Chapter 8, Verse 16"}
{"quote": "śrīdharaḥ - sarva eva jīvā mahā-sukṛtino 'pi jāyante  mad-bhaktās tu tadvan na jāyanta ity āha ā-brahmeti  brahmaṇo bhuvanaṃ satya-lokaḥ tam abhivyāpya", "category": "Epic, Mahabharata", "book": "Bhagavad Gita", "position": "Chapter 8, Verse 16"}
{"quote": "atreyaṃ vyavasthā  ye krama-mukti-phalābhirupāsanābhir brahma-lokaṃ prāptās teṣām eva tatrotpanna-samyag-darśanānāṃ brahmaṇā saha mokṣaḥ  ye tu pañcāgni-vidyādibhir atat-kratavo 'pi tatra gatās teṣām avaśyambhāvi punar-janma  ataeva krama-mukty-abhiprāyeṇa brahma-lokam abhisampadyate na ca punar āvartate, anāvṛttiḥ śabdāt iti śruti-sūtrayor upapattiḥ  itaratra teṣām iha na punar āvṛttiḥ imaṃ mānavam āvartaṃ nāvartante itīhemam iti ca viśeṣaṇād gamanādhikaraṇa-kalpād anyatra punar āvṛttiḥ pratīyate", "category": "Epic, Mahabharata", "book": "Bhagavad Gita", "position": "Chapter 8, Verse 16"}
{"quote": "viśvanāthaḥ --- sarva eva jīvā mahā-sukṛtino 'pi jāyante mad-bhaktās tu tavan na jāyanta ity āha ābrahmeti  brahmaṇo bhuvanaṃ satya-lokas tam abhivyāpya", "category": "Epic, Mahabharata", "book": "Bhagavad Gita", "position": "Chapter 8, Verse 16"}
{"quote": "brahmaṇā saha te sarve samprāpte pratisañcare  parasyānte kṛtātmānaḥ praviśanti paraṃ padam  iti smaraṇād iti", "category": "Epic, Mahabharata", "book": "Bhagavad Gita", "position": "Chapter 8, Verse 16"}
{"quote": "sahasra-yuga-paryantam ahar yad brahmaṇo viduḥ  rātriṃ yuga-sahasrāntāṃ te 'horātra-vido janāḥ", "category": "Epic, Mahabharata", "book": "Bhagavad Gita", "position": "Chapter 8, Verse 17"}
{"quote": "sahasraṃ yugāni paryanto 'vasānaṃ ysya tad brahmaṇo yad ahas tad ye viduḥ yuga-sahasram anto yasyās tāṃ rātriṃ ca yoga-balena ye vidus ta eva sarvajñā janā aho-rātra-vidaḥ  yeṣāṃ tu kevalaṃ candrāditya-gatyaiva jñānaṃ te tathāhorātra-vido na bhavanti  alpa-darśitvāt  yuga-śabdena atra caturyugam abhipretaṃ caturyuga-sahasraṃ tu brahmaṇo dinam ucyate iti viṣṇu-purāṇokteḥ  brahmaṇa iti ca mahar-lokādi-vāsinām upalakṣaṇārtham  tatrāyaṃ kāla-gaṇanā-prakāraḥ  manuṣyāṇāṃ yad varṣaṃ tad devānām aho-rātram  tādṛśair aho-rātraiḥ pakṣa-māsādi-kalpanayā dvādaśabhir varṣa-sahasraiś catur-yugaṃ bhavati  catur-yuga-sahasraṃ tu brahmaṇo dinam  tāvat parimāṇaiva rātris tādṛśair aho-rātraiḥ pakṣa-māsādi-krameṇa varṣa-śataṃa brahmaṇaḥ paramāyur iti", "category": "Epic, Mahabharata", "book": "Bhagavad Gita", "position": "Chapter 8, Verse 17"}
{"quote": "madhusūdanaḥ - brahma-loka-sahitāḥ sarve lokāḥ punar āvartinaḥ  kasmāt ? kāla-paricchinnatvād ity āha sahasreti  manuṣya-parimāṇena sahasra-yuga-paryantaṃ sahasraṃ yugāni catur-yugāni paryanto 'vasānaṃ yasya tat  caturyuga-sahasraṃ tu brahmaṇo dinam ucyate iti hi paurāṇikaṃ vacanam  tādṛśaṃ brahmaṇaḥ prajāpater ahar-dinaṃ yad ye viduḥ tathā rātriṃ yuga-sahasrāntāṃ caturyuga-sahasra-paryantāṃ ye vidur ity anuvartate te 'horātra-vidas ta evāho-rātra-vido yogino janāḥ  ye tu candrārka-gatyaiva vidus te nāhorātra-vidaḥ svalpa-darśitvād ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 17"}
{"quote": "viśvanāthaḥ --- nanu amṛtaṃ kṣemam abhayaṃ trimūrdhno 'dhāyi mūrdhasu (bhp 2.6.19) iti dvitīya-skandhoktyā keṣāṃcin mate brahma-lokasya abhayatva-śravaṇāt  sannyāsibhir api jagamiṣitatvāt tatratyānāṃ pāto na sambhāvyate ? maivaṃ  tal-loka-svāmino brahmaṇo 'pi pātaḥ syāt kim utānyeṣām iti vyañjayann āha sahasra iti  sahasraṃ yugāni paryanto 'vasānaṃ yasya tad brahmaṇo 'har dinaṃ yad ye śāstrābhijñā vidur jānanti te 'ho-rātra-vido janā rātrim api tasya yuga-sahasrāntāṃ viduḥ  tena tādṛśāho-rātraiḥ pakṣam āsādi-krameṇa varṣa-śataṃ brahmaṇaḥ paramāyur iti  etad-ante tasyāpi pāto na kasyacid vaiṣṇavasya tasya brahmaṇo mokṣaś ceti vyañjitam", "category": "Epic, Mahabharata", "book": "Bhagavad Gita", "position": "Chapter 8, Verse 17"}
{"quote": "baladevaḥ - svargādayaḥ satyāntāḥ sarve lokāḥ kāla-paricchinnatvād vinaśyantīti bhāvenāha sahasreti  yad ye brahmaṇaś caturmukhasyāhar dinaṃ nṛ-māṇena sahasra-yuga-paryantaṃ viduḥ catur-yuga-sahasraṃ tu brahmaṇo dinam ucyate iti smṛteḥ  sahasraṃ caturyugāni paryanto 'vasānaṃ yasya tat  tasya rātriṃ ca caturyuga-sahasrāntāṃ vidus ta eva yogino janā aho-rātra-vido bhavanti  na tv anye candrārka-gati-vido mahar-lokādi-sthitānām upalakṣaṇam etat  ayam arthaḥ nṝṇāṃ varṣaṃ devānām aho-rātraṃ tādṛśair aho-rātraiḥ pakṣam āsādi-gaṇanayā dvādaśabhri varṣa-sahasraiś catur-yugaṃ catur-yugānāṃ sahasraṃ tu brahmaṇo dinaṃ rātriś ca tāvaty eva tādṛśaiś cāho-rātraiḥ pakṣādi-gaṇanayā varṣa-śataṃ tasya paramāyur iti  tad-ante tal-lokasya tad-vartināṃ ca vināśād āvṛttiḥ siddheti", "category": "Epic, Mahabharata", "book": "Bhagavad Gita", "position": "Chapter 8, Verse 17"}
{"quote": "avyaktād vyaktayaḥ sarvāḥ prabhavanty aharāgame  rātryāgame pralīyante tatraivāvyaktasaṃjñake", "category": "Epic, Mahabharata", "book": "Bhagavad Gita", "position": "Chapter 8, Verse 18"}
{"quote": "śrīdharaḥ - tatra kim ? ata āha avyaktād iti  kāryasyāvyaktaṃ rūpaṃ kāraṇātmakam  tasmād avyaktāt kāraṇa-rūpād vyajyanta iti vyaktayaś carācarāṇi bhūtāni prādurbhavanti  kadā ? ahar-āgame brahmaṇo dinasyopakrame  tathā rātrer āgame brahma-śayane  tasminn evāvyakta-saṃjñake kāraṇa-rūpe pralayaṃ yānti  yad vā te 'horātra-vida ity etan na vidhīyante  kintu te prasiddhā ahorātra-vido janā brahmaṇo yad ahar vidus tasyāhna āgame 'vyaktād vyaktayaḥ prabhavanti  yāṃ ca rātriṃ vidus tasyā rātrer āgame pralīyante iti dvayor anvayaḥ", "category": "Epic, Mahabharata", "book": "Bhagavad Gita", "position": "Chapter 8, Verse 18"}
{"quote": "madhusūdanaḥ - yathoktair aho-rātraiḥ pakṣam āsādi-gaṇanayā pūrṇaṃ varṣa-śataṃ prajāpateḥ paramāyur iti kāla-paricchinnatvenānityo 'sau  tena tal-lokāt punar-āvṛtti-yuktaiva  ye tu tato 'rvācīnās teṣāṃ tad ahar-mātra-paricchinnatvāt tat-tal-lokebhyaḥ punar-āvṛttir iti kim u vaktavyam ity āha avyaktād iti  atra dainandina-sṛṣṭi-pralayor eva vaktum upakrāntatvāt tatra cākāśādīnāṃ sattvād avyakta-śabdenākhyākṛtāvasthā nocyate  kintu prajāpateḥ svāpāvasthaiva  svāpāvasthaḥ prajāpatir iti yāvat  ahar-āgame prajāpateḥ prabodha-samaye 'vyaktāt tat-svāpāvasthā-rūpād vyaktayaḥ śarīra-viṣayādi-rūpā bhoga-bhūtayaḥ prabhavanti vyavahāra-kṣamatayā 'bhivyajyante  rātry-āgame tasya svāpa-kāle pūrvoktāḥ sarvā api vyaktayaḥ pralīyante tiro-bhavanti yata āvirbhūtās tatraivāvyakta-saṃjñake kāraṇe prāg-ukte svāpāvasthe prajāpatau", "category": "Epic, Mahabharata", "book": "Bhagavad Gita", "position": "Chapter 8, Verse 18"}
{"quote": "viśvanāthaḥ --- ye tu tato 'rvācīnās triloka-sthās teṣāṃ tu tasyāhany ahany api pāta ity āha avyaktād iti  atra dainandina-sṛṣṭi-pralayayor ākāśādīnāṃ sattvād avyakta-śabdena svāpāvasthaḥ prajāpatir evocyate iti madhusūdana-sarasvatī-pādāḥ  tataś ca avyaktāt svāpāvasthāt prajāpateḥ sakāśād vyaktayaḥ śarīra-viṣayādi-rūpā bhoga-bhūmayo bhavanti vyavahāra-kṣamāḥ syuḥ  rātry-āgame tasya svāpa-kāle pralīyante tasminn eva tirobhavanti", "category": "Epic, Mahabharata", "book": "Bhagavad Gita", "position": "Chapter 8, Verse 18"}
{"quote": "baladevaḥ -- ye tu tasmād arvācīnās trilokī-vartinas teṣāṃ brahmaṇo dine pātaḥ syād ity āha avyaktād iti  ahar-āgame brahmaṇo jāgara-samaye avyaktāt svāpāvasthāt tasmāt sarvā śarīrendriya-bhogya-bhoga-sthāna-rūpā vyaktayaḥ prabhavanty utpadyante  rātry-āgame tasya svāpa-samaye tatraiva brahmaṇy avyakta-saṃjñake svāpāvasthe kāraṇe tāḥ pralīyante tirobhavanti  atrāvyakta-śabdena pradhānaṃ nābhidheyaṃ dainandina-sṛṣṭi-pralayayor upakramāt  tadā viyad-ādīnāṃ sthitatvāc ca  kintu svāpāvastho brahmaiva tasyārthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 18"}
{"quote": "bhūta-grāmaḥ sa evāyaṃ bhūtvā bhūtvā pralīyate  rātry-āgame 'vaśaḥ pārtha prabhavaty aharāgame", "category": "Epic, Mahabharata", "book": "Bhagavad Gita", "position": "Chapter 8, Verse 19"}
{"quote": "śrīdharaḥ - atra ca kṛta-nāśākṛtābhyāgama-śaṅkāṃ vārayan vairāgyārthaṃ sṛṣṭi-praylaya-pravāhasyāvicchedaṃ darśayati bhūta-grāma iti  bhūtānāṃ carācara-prāṇinām  grāmaḥ samūhaḥ  yaḥ prāg āsīt sa evāyam ahar-āgame bhūtvā bhūtvā rātrer āgame pralīyante pralīya pralīya punar apy ahar-āgame 'vaśaḥ karmādi-paratantraḥ san prabhavati nānya ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 19"}
{"quote": "samāna-nāma-rūpatvād āvṛttāv apy avirodhau darśanāt smṛteś ca (vs 1.3.30) iti nyāyāc ca  avaśa ity avidyā-kāma-karmādi-paratantraḥ  he pārtha spaṣṭam itarat  viśvanāthaḥ --- evam eva bhūtānāṃ carācara-prāṇināṃ grāmaḥ samūhaḥ  baladevaḥ - ye pralīnās te punar na bhaviṣyantīti kṛta-hānyākṛtābhyāgama-śaṅkā syāt tāṃ nirasyann āha bhūteti  bhūta-grāmaḥ sthira-cara-prāṇi-samūho 'vaśaḥ karmādhīnaḥ san tathā cedṛśa-janma-mṛtyu-pravāha-saṅkule prapañce 'smin vivekināṃ vairāgyaṃ yuktam ity uktam", "category": "Epic, Mahabharata", "book": "Bhagavad Gita", "position": "Chapter 8, Verse 19"}
{"quote": "paras tasmāt tu bhāvo 'nyo 'vyakto 'vyaktāt sanātanaḥ  yaḥ sa sarveṣu bhūteṣu naśyatsu na vinaśyati", "category": "Epic, Mahabharata", "book": "Bhagavad Gita", "position": "Chapter 8, Verse 20"}
{"quote": "śrīdharaḥ - lokānām anityatvaṃ prapañcya parameśvara-svarūpasya nityatvaṃ prapañcayati - para iti dvābhyām  tasmāc carācara-kāraṇa-bhūtād avyaktāt paras tasyāpi kāraṇa-bhūto yo 'nyas tad-vilakṣaṇo 'vyaktaś cakṣur-ādy-agocaro bhāvaḥ sanātano 'nādiḥ  sa tu sarveṣu kārya-kāraṇa-lakṣaṇeṣu bhūteṣu naśyatv api na vinaśyati", "category": "Epic, Mahabharata", "book": "Bhagavad Gita", "position": "Chapter 8, Verse 20"}
{"quote": "madhusūdanaḥ - eam avaśānām utpatti-vināśa-pradarśanenābrahma-bhuvanāl lokāḥ punar āvartina ity etad vyākhyātam adhunā mām upetya punar janma na vidyata ity etad vyācaṣṭe dvābhyāṃ paras tasmād iti  tasmāc carācara-sthūla-prapañca-kāraṇa-bhūtād dhiraṇyagarbhākhyād avyaktāt paro vyatiriktaḥ śreṣṭho vā tasyāpi kāraṇa-bhūtaḥ  vyatireke 'pi sālakṣaṇyaṃ syād iti nety āha-anyo 'tyanta-vilakṣaṇaḥ na tasya pratimā asti iti śruteḥ  avyakto rūpādi-hīnatayā cakṣur-ādy-agocaro bhāvaḥ kalpiteṣu sarveṣu kāryeṣu sad-rūpeṇānugataḥ  ataeva sanātano nityaḥ  tu-śabdo heyād anityād avyaktād upādeyatvaṃ ntiyasyāvyaktasya vailakṣaṇyaṃ sūcayati  etādṛśo yo bhāvaḥ sa hiraṇyagarbha iva sarveṣu bhūteṣu naśyatsv api na vinaśyati utpadyamāneṣv api notpadyata ity arthaḥ  hiraṇyagarbhasya tu kāryasya bhūtābhimānitvāt tad-utpatti-vināśābhyāṃ yuktāv evotpatti-vināśau na tu tad-anabhimānino 'kāryasya parameśvarasyeti bhāvaḥ", "category": "Epic, Mahabharata", "book": "Bhagavad Gita", "position": "Chapter 8, Verse 20"}
{"quote": "viśvanāthaḥ --- tasmād ukta-lakṣaṇād avyaktāt prajāpater hiraṇyagarbhāt sakāśāt paraḥ śreṣṭaḥ  hiraṇyagarbhasyāpi kāraṇabhūto yo 'nyaḥ khalv avyakto bhāvaḥ sanātano 'nādiḥ", "category": "Epic, Mahabharata", "book": "Bhagavad Gita", "position": "Chapter 8, Verse 20"}
{"quote": "baladevaḥ - tad evaṃ karma-tantrāṇāṃ janma-vināśa-darśanena ābrahma-bhuvanāt ity etad vivṛtam  atha mām upetyaitad vivṛṇoti paras tasmād iti  tasmād utka-rūpād avyaktād brahmaṇo hiraṇyagarbhād anyo yo bhāvaḥ padārthaḥ paraḥ śreṣṭhas tato 'tyanta-vilakṣaṇas tasyopāsya ity arthaḥ  ativailakṣaṇyam āha avyakta iti  ātam-vigrahatvāt pratyak ity arthaḥ  prasāditas tu pratyakṣo 'pi bhavatīty uktaṃ prāk  sanātano 'nādiḥ  sa khalu hiraṇyagarbha-paryanteṣu sarveṣu bhūteṣu na vinaśyati", "category": "Epic, Mahabharata", "book": "Bhagavad Gita", "position": "Chapter 8, Verse 20"}
{"quote": "avyakto 'kṣara ity uktas tam āhuḥ paramāṃ gatim  yaṃ prāpya na nivartante tad dhāma paramaṃ mama", "category": "Epic, Mahabharata", "book": "Bhagavad Gita", "position": "Chapter 8, Verse 21"}
{"quote": "śrīdharaḥ - avināśe pramāṇaṃ darśayann āha avyakta iti  yo bhāvo 'vyakto 'tīndriyaḥ  akṣaraḥ praveśa-nāśa-śūnya iti  tathākṣarāt saṃbhavatīha viśvaṃ ity ādi-śrutiṣv akṣara ity uktaḥ  taṃ paramāṃ gatiṃ gamyaṃ puruṣārtham āhuḥ  puruṣān na paraṃ kiṃcit sā kāṣṭhā sā parā gatiḥ ity-ādi-śrutayaḥ  parama-gatitvam evāha yaṃ prāpya na nivartanta iti  tac ca mamaiva dhāma svarūpam  mamety upacāre ṣaṣṭhī  rāhoḥ śira itivat  ato 'ham eva paramā gatir ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 21"}
{"quote": "madhusūdanaḥ - yo bhāva ihāvyakta ity akṣara iti cokto 'nyatrāpi śrutiṣu smṛtiṣu ca taṃ bhāvam āhuḥ śrutayaḥ smṛtayaś ca puruṣān na paraṃ kiṃcit sā kāṣṭhā paramā gatiḥ ity ādyāḥ  paramām utpatti-vināśa-śūnya-sva-prakāśa-paramānanda-rūpāṃ gatiṃ puruṣārtha-viśrāntim  yaṃ bhāvaṃ prāpya na punar nivartante saṃsārāya tad-dhāma svarūpaṃ mama viṣṇoḥ paramaṃ sarvotkṛṣṭam  mama dhāmeti rāhoḥ śira itivad bheda-kalpanayā ṣaṣṭhī  ato 'ham eva paramā gatir ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 21"}
{"quote": "viśvanāthaḥ --- pūrvokta-ślokoktam avyakta-śabdaṃ vyācaṣṭe avyakta iti  na kṣaratīty akṣaro nārāyaṇaḥ eko nārāyaṇa āsīn na brahmā na ca śaṅkaraḥ iti śruteḥ  mama paramaṃ dhāma nityaṃ svarūpam  yad vā akṣaraḥ paraṃ dhāma brahmaiva mad-dhāma mat-tejo-rūpam", "category": "Epic, Mahabharata", "book": "Bhagavad Gita", "position": "Chapter 8, Verse 21"}
{"quote": "baladevaḥ -- yo bhāvo mayehāvyakta ity akṣara iti cocyate taṃ vedāntāḥ paramāṃ gatim āhuḥ puruṣān na paraṃ kiṃcit sā kāṣṭhā paramā gatiḥ ity ādau  yaṃ bhāvaṃ prāpyopetya janāḥ punar na nivartante janma nāpnuvanti sa bhāvo 'ham evety āha tad iti  tan mamaiva dhāma svarūpaṃ paramaṃ śrīmat ṣaṣṭhīyaṃ caitanyam ātmanaḥ svarūpam itivad avagantavyā", "category": "Epic, Mahabharata", "book": "Bhagavad Gita", "position": "Chapter 8, Verse 21"}
{"quote": "puruṣaḥ sa paraḥ pārtha bhaktyā labhyas tv ananyayā  yasyāntaḥ-sthāni bhūtāni yena sarvam idaṃ tatam", "category": "Epic, Mahabharata", "book": "Bhagavad Gita", "position": "Chapter 8, Verse 22"}
{"quote": "śrīdharaḥ - tat-prāptau ca bhaktir antaraṅgopāya ity uktam evety āha puruṣa iti  sa cāhaṃ paraḥ puruṣo 'nanyayā  na vidyate 'nyaḥ śaraṇatvena yasyāṃ tayaikānta-bhaktyaiva labhyaḥ  nānyathā  paratvam evāha yasya kāraṇa-bhūtasyāntar-madhye bhūtāni sthitāni  yena ca kāraṇa-bhūtenedaṃ sarvaṃ jagat tataṃ vyāptam", "category": "Epic, Mahabharata", "book": "Bhagavad Gita", "position": "Chapter 8, Verse 22"}
{"quote": "yasmāt paraṃ nāparam asti kiṃcid yasmān nāṇīyo na jyāyo 'sti kaścit  vṛkṣa eva stabdho divi tisṭhaty ekas tenedaṃ pūrṇaṃ puruṣeṇa sarvam  yat kiṃcit jagat sarvaṃ dṛśyate śrūyate 'pi vā  antar bahiś ca tat sarvaṃ vyāpya nārāyaṇaḥ sthitaḥ  sa paryagāc chukram ity-ādi-śrutibhyaś ca  viśvanāthaḥ --- sa ca mad-aṃśaḥ paramaḥ puruṣaḥ  na vidyate 'nyat karma-yoga-kāmanādikaṃ yasyāṃ tayaiva  ataeva pūrvaṃ mayoktaṃ ananya-cetāḥ satatam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 8, Verse 22"}
{"quote": "eko vaśī sarvagaḥ kṛṣṇa īḍya eko 'pi san bahudhā yo 'vabhāti  vṛkṣa iva stabdho divi tiṣṭhaty ekas tenedaṃ pūrṇaṃ puruṣeṇa sarvam  ity ādyā", "category": "Epic, Mahabharata", "book": "Bhagavad Gita", "position": "Chapter 8, Verse 22"}
{"quote": "yatra kāle tv anāvṛttim āvṛttiṃ caiva yoginaḥ  prayātā yānti taṃ kālaṃ vakṣyāmi bharatarṣabha", "category": "Epic, Mahabharata", "book": "Bhagavad Gita", "position": "Chapter 8, Verse 23"}
{"quote": "śrīdharaḥ - tad evaṃ paramśvaropāsakās tat-padaṃ prāpya na nivartante  anye tv āvartanta ity uktam  tatra kena mārgeṇa gatā nāvartante  kena vā gatāś cāvartante  ity apekṣāyām āha yatreti  yatra yasmin kāle prayātā yogino 'nāvṛttiṃ yānti yasmiṃś ca kāle prayātā āvṛttiṃ yānti taṃ kālaṃ vakṣyāmīty anvayaḥ  atra ca raśmy-anusārī ataś cāyane 'pi dakṣiṇe iti sūcita-nyāyenottarāyaādi-kāla-viśeṣa-maraṇaṃ ca tv avivakṣitatvāt kāla-śabdena kālābhimāninībhir ātivāhikībhir devatābhiḥ prāpyo mārga upalakṣyate  ato 'yam arthaḥ yasmin kālābhimāni-devatopalakṣite mārge prayātā yogina upāsakāḥ karmiṇaś ca yathākramam anāvṛttim āvṛttiṃ ca yānti  taṃ kālābhimāni-devatopalakṣitaṃ mārgaṃ kathayiṣyāmīti  agni-jyotiṣoḥ kālābhimānitvābhāve 'pi bhūyasām aharādi-śabdoktānāṃ kālābhimānitvāt tat-sāhacaryād āmra-vanam ity ādivat kāla-śabdenopalakṣaṇam aviruddham", "category": "Epic, Mahabharata", "book": "Bhagavad Gita", "position": "Chapter 8, Verse 23"}
{"quote": "taṃ deva-yānaṃ pitṛ-yānaṃ ca kālaṃ kālābhimāni-devatopalakṣitaṃ mārgaṃ vakṣyāmi  he bharatarṣabha ! atra kāla-śabdasya mukhyārthatve 'gnir-jyotir-dhūma-śabdānām upapattir gati-sṛti-śabdayoś ceti tad-anurodhenaikasmin kāla-pada eva lakṣaṇāśritā kālābhimāni-devatānāṃ mārga-dvaye 'pi bāhulyāt  agni-dhūmayos tad-itarayoḥ sator api agnihotra-śabdavad eka-deśenāpy upalakṣaṇaṃ kāla-śabdena  anyathā prātar agni-devatāyā abhāvāt tat-prakhyaṃ cānya-śāstram (ṃī.da 1.4.4) ity anena tasya nāma-dheyatayā na syāt  āmra-vanam iti ca laukiko dṛṣṭāntaḥ  viśvanāthaḥ --- nanu yaṃ prāpya na nivartante tad dhāma paramaṃ mama iti tva-uktyā tvad-bhaktās tvāṃ prāptā na punar āvartanta ity uktam  na tatra tva-prāntau kaścin mārga-niyama ity uktaḥ tvad-bhaktānāṃ ca guṇātītatvāt tan-mārgo 'pi guṇātīta eva avasīyate, na tu sāttviko 'rcir-ādiḥ  yas tu mārgo yogino jñāninaḥ karmiṇaś cāsti tam ahaṃ jijñāse ity apekṣāyām āha yatreti  prāṇotkramaṇānantaraṃ tatra kālopalakṣite mārge prayātā anāvṛttim āvṛttiṃ ca yānti taṃ kālaṃ mārgaṃ vakṣya ity anvayaḥ", "category": "Epic, Mahabharata", "book": "Bhagavad Gita", "position": "Chapter 8, Verse 23"}
{"quote": "baladevaḥ -- sva-bhaktānām āvṛttiḥ sva-vimukhānāṃ tv āvṛttir uktā  sā sā ca kena pathā gatānāṃ bhaved ity apekṣāyām āha yatreti  yogino bhaktāḥ kāmya-karmiṇaś ca  atra kāla-śabdena kālābhimānino devatoktāḥ  agni-dhūmayoḥ kālatvābhāvāt kāla-śabdenoktis tu bhūyasā mahad-ādi-śabdānāṃ rātry-ādi-śabdānāṃ ca kāla-vācitvāt tathā cārcir-ādibhir dhūmādibhiś ca devaiḥ pālitaḥ panthāḥ kāla-śabdenokto bodhyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 23"}
{"quote": "agnir jyotir ahaḥ śuklaḥ ṣaṇmāsā uttarāyaṇam  tatra prayātā gacchanti brahma brahma-vido janāḥ", "category": "Epic, Mahabharata", "book": "Bhagavad Gita", "position": "Chapter 8, Verse 24"}
{"quote": "śrīdharaḥ - tatrānavṛtti-mārgam āha agnir iti  agni-jyotiḥ-śabdābhyāṃ te 'rcir abhisambhavanti iti śruty-uktārcir-abhimāninī devatopalakṣyate  ahar iti divasābhimāninī  śukla iti śukla-pakṣābhimāninī  uttarāyaṇa-rūpāḥ ṣaṇ-māsā ity uttarāyaṇābhimāninī  etac cānyāsām api śruty-uktānāṃ saṃvatsara devalokādi-devatānam upalakṣaṇārtham  evaṃ bhūto yo mārgas tatra prayātā gatā bhagavad-upāsakā janā brahma prāpnuvanti  yatas te brahma-vidaḥ  tathā ca śrutiḥ - te 'rciṣam abhi sambhavanti arciṣo 'rahna āpūryamāṇa-pakṣam āpūryamāṇa-pakṣād yān ṣaṇ-māsānudaṅṅāditya eti māsebhyo deva-lokam iti  na hi sadyo-mukti-bhājāṃ samyag-darśana-niṣṭhānāṃ gatir vā kvacid asti, na tasya prāṇā utkrāmanti", "category": "Epic, Mahabharata", "book": "Bhagavad Gita", "position": "Chapter 8, Verse 24"}
{"quote": "atra śruty-antarānusārāt saṃvatsarānantaraṃ deva-loka-devatā tato vāyu-devatā tata āditya ity ākare nirṇītam  evaṃ vidyuto 'nantaraṃ varuṇendra-prajāpatayas tāvatā mārga-parva-pūrtiḥ  tatrārcir-ahaḥ-śukla-pakṣottarāyaṇa-devatā ihoktāḥ  saṃvatsaro deva-loko vāyur ādityaś candramā vidyud-varuṇa indraḥ prajāpatiś cety anuktā api draṣṭavyāḥ  tatra deva-yāna-mārge prayātā gacchanti brahma kāryopādhikaṃ kāryaṃ vādarir asya gaty-upapatteḥ (vs 4.3.7) iti nyāyāt  nirupādhikaṃ tu brahma tad-dvāraiva krama-mukti-phalatvāt  brahma-vidaḥ saguṇa-brahmopāsakā janāḥ  atra etena pratipadyamānā imaṃ mānavam āvartaṃ nāvartanta iti śrutāv imam iti viśeṣaṇāt kalpāntare kecid āvartanta iti pratīyate  ataevātra bhagavatodāsitaṃ śrauta-mārga-kathanenaiva vyākhyānāt", "category": "Epic, Mahabharata", "book": "Bhagavad Gita", "position": "Chapter 8, Verse 24"}
{"quote": "viśvanāthaḥ --- atrānavṛtti-mārgam āha agnir iti  agni-jyotiḥ-śabdābhyāṃ te 'rciṣam abhisambhavanti iti śruty-uktyārcir-abhimāninī devatopalakṣyate  ahar ity ahar-abhimāninī  śukla iti śukla-pakṣābhimāninī  uttarāyaṇa-rūpāḥ ṣaṇ-māsā ity uttarāyaṇābhimāninī devatā  etad-rūpo yo mārgas tatra prayātā brahma-vido jñānino brahma prāpnuvanti  tathā ca śrutiḥ - te 'rciṣam abhi sambhavanti arciṣo 'rahna āpūryamāṇa-pakṣam āpūryamāṇa-pakṣād yān ṣaṇ-māsānudaṅṅāditya eti mālebhyo deva-lokam iti", "category": "Epic, Mahabharata", "book": "Bhagavad Gita", "position": "Chapter 8, Verse 24"}
{"quote": "arcir dina-sita-pakṣair ihottarāyaṇa-śaran-marud-ravibhiḥ  vidhu-vidyud-varuṇndra-druhiṇaiś cāgāt padaṃ harer muktaḥ  iti", "category": "Epic, Mahabharata", "book": "Bhagavad Gita", "position": "Chapter 8, Verse 24"}
{"quote": "dhūmo rātris tathā kṛṣṇaḥ ṣaṇmāsā dakṣiṇāyanam  tatra cāndramasaṃ jyotir yogī prāpya nivartate", "category": "Epic, Mahabharata", "book": "Bhagavad Gita", "position": "Chapter 8, Verse 25"}
{"quote": "śrīdharaḥ - āvṛtti-mārgam āha dhūma iti  dhūmo dhūmābhimāninī devatā  rātry-ādi-śabdaiś ca pūrvavad eva rātri-kṛṣṇa-pakṣa-dakṣiṇāyana-rūpa-ṣaṇ-māsābhimāninyas tisro devatā upalakṣyante  etābhir devatābhir upalakṣito yo mārgas tatra prayātaḥ karma-yogī cāndramasaṃ jyotis tad-upalakṣitaṃ svarga-lokaṃ prāpya tatreṣṭāpūrta-karma-phalaṃ bhuktvā punar āvartate  tatrāpi śrutiḥ-te dhūmam abhi sambhavanti dhūmād rātriṃ rātrer apakṣīyamāṇa-pakṣam apakṣīyamāṇa-pakṣād yān ṣaṇmāsān dakṣiṇāditya eti māsebhyaḥ pitṛ-lokaṃ pitṛ-lokāt candraṃ te candraṃ prāpya annaṃ bhavanti iti  tad evaṃ nivṛtti-karma-sahitopāsanayā krama-muktiḥ kāmya-karmabhiś ca svarga-bhogānantaram āvṛttiḥ  niṣiddha-karmabhis tu naraka-bhogānāntaram āvṛttiḥ  kṣudra-karmaṇāṃ tu jantūnām atraiva punaḥ punar janmeti draṣṭavyam", "category": "Epic, Mahabharata", "book": "Bhagavad Gita", "position": "Chapter 8, Verse 25"}
{"quote": "madhusūdanaḥ - deva-yāna-mārgastuty-arthaṃ pitṛ-yāna-mārgam āha dhūma iti  atrāpi dhūma iti dhūmābhimāninī devatā rātrir iti rātry-abhimāninī kṛṣṇa iti kṛṣṇa-pakṣābhimāninī  ṣaṇmāsā dakṣiṇāyanam iti dakṣiṇāyanābhimāninī lakṣyate etad apy anyāsāṃ śruty-uktānām upalakṣaṇam  tathā hi śrutiḥ -- te dhūmam abhi sambhavanti dhūmād rātriṃ rātrer apara-pakṣam apara-kṣīyamāṇa-pakṣād yān ṣaḍ-dakṣiṇaiti māsāṃs tān anite saṃvatsaram abhiprāpnuvanti māsebhyaḥ pitṛ-lokaṃ pitṛ-lokād ākāśam ākāśāc candramasam eṣa somo rājā tad-devānām annaṃ taṃ devā bhakṣayanti tasmin yāvat saṃpātam uṣitvāthaitam evādhvyānaṃ punar nivartante iti  tatra tasmin pathi prayātāś cāndramasaṃ jyotiḥ phalaṃ yogī karma-yogīṣṭāpūrta-datta-kārī prāpya yāvat-sampātam uṣitvā nivartate  sampataty aneneti sampātaḥ karma  tasmād etasmād āvṛtti-mārgād anāvṛtti-mārgaḥ śreyān ity arthaḥ", "category": "Epic, Mahabharata", "book": "Bhagavad Gita", "position": "Chapter 8, Verse 25"}
{"quote": "viśvanāthaḥ --- karmiṇām āvṛtti-mārgam āha dhūma iti  dhūmābhimāninī devatā  rātry-ādi-śabdaiś ca pūrvavad eva tat-tad-abhimāninyas tisro devatā lakṣyante  etābhir devatābhir upalakṣito yo mārgas tatra prayātaḥ karma-yogī cāndramasaṃ jyotis tad-upalakṣitaṃ svarga-lokaṃ prāpya karma-phalaṃ bhuktvā nivartate", "category": "Epic, Mahabharata", "book": "Bhagavad Gita", "position": "Chapter 8, Verse 25"}
{"quote": "baladevaḥ - athāvṛtti-patham āha dhūmo rātrir iti  tatrāpi pūrvavat dhūma-rātri-kṛṣṇa-pakṣa-ṣaṇmāsātmaka-dakṣiṇāyanānām abhimānino devā lakṣyāḥ  saṃvatsara-pitṛ-lokākāśa-candramasāṃ śruty-uktānām upalakṣaṇam etat  chāndogyāḥ paṭhanti - atha ya ime grāma iṣṭā-pūrte dattam ity upāsate te dhūmam abhisambhavanti  dhūmād rātriṃ rātrer apara-pakṣam apara-pakṣādyān ṣaḍ-dakṣiṇaiti māsāṃs tān naite saṃvatsaram abhiprāpnuvanti  māsebhyaḥ pitṛ-lokaṃ pitṛ-lokād ākāśam ākāśāc candramasam eṣa somo rājā tad devānām annaṃ taṃ devā bhakṣayanti  tasmin yavāt saṃpātam uṣitvāthaitam evādhvānaṃ punar nivartante (5.10.3-5) iti  tathā ca dhūmādibhiḥ pareśa-nideśasthair aṣṭabhir devaiḥ pālitena pathā kāmya-karmiṇaś candra-lokaṃ pāpya bhoga-kṣaye sati tasmāt punar nivartanta iti  bhg 8.26", "category": "Epic, Mahabharata", "book": "Bhagavad Gita", "position": "Chapter 8, Verse 25"}
{"quote": "śukla-kṛṣṇe gatī hy ete jagataḥ śāśvate mate  ekayā yāty anāvṛttim anyayāvartate punaḥ", "category": "Epic, Mahabharata", "book": "Bhagavad Gita", "position": "Chapter 8, Verse 26"}
{"quote": "śrīdharaḥ - uktau mārgāv upasaṃharati śukleti  śuklārcir-ādi-gatiḥ prakāśa-mayatvāt kṛṣṇā dhūmādi-gatis tamo-mayatvāt  ete gatī mārgau jñāna-karmādhikāriṇo jagataḥ śāśvate anādī saṃmate saṃsārasyānāditvāt  tayor ekayā śuklayā anāvṛttiṃ mokṣaṃ yāti  anyayā kṛṣṇayā tu punar āvartate", "category": "Epic, Mahabharata", "book": "Bhagavad Gita", "position": "Chapter 8, Verse 26"}
{"quote": "madhusūdanaḥ - uktau mārgāv upasaṃharati śukla-kṛṣṇe iti  śuklārcir-ādi-gatir jñāna-prakāśa-mayatvāt  kṛṣṇā dhūmādi-gatir jñāna-hīnatvena tamomayatvāt  te ete śukla-kṛṣṇe gatī mārgau hi prasiddhe sa-guṇa-vidyā-karmādhikāriṇoḥ  jagataḥ sarvasyāpi śāstra-jñasya śāśvate anādī mate saṃsārasyānāditvāt  tayor ekayā śuklayā yāty anāvṛttiṃ kaścit  anyayā kṛṣṇayā punar āvartate sarvo 'pi", "category": "Epic, Mahabharata", "book": "Bhagavad Gita", "position": "Chapter 8, Verse 26"}
{"quote": "viśvanāthaḥ --- uktau mārgāv upasaṃharati śukla-kṛṣṇe iti  śāśvate anādī saṃmate saṃsārasyānāditvāt  ekayā śuklayā anāvṛttiṃ mokṣam anyayā kṛṣṇayā tu punaḥ punar atra jāyate", "category": "Epic, Mahabharata", "book": "Bhagavad Gita", "position": "Chapter 8, Verse 26"}
{"quote": "baladevaḥ - uktau panthānāv upasaṃharati śukleti  arcir-ādir gatiḥ śuklā prakāśa-mayatvāt dhūmādikā gatiḥ kṛṣṇā prakāśa-śūnyatvāt  gatiḥ panthā ete gatā jñāna-karmādhikāriṇo jagataḥ śāśvate anādī sammate tasyānāditvāt  sphuṭam anyat", "category": "Epic, Mahabharata", "book": "Bhagavad Gita", "position": "Chapter 8, Verse 26"}
{"quote": "naite sṛtī pārtha jānan yogī muhyati kaścana  tasmāt sarveṣu kāleṣu yoga-yukto bhavārjuna", "category": "Epic, Mahabharata", "book": "Bhagavad Gita", "position": "Chapter 8, Verse 27"}
{"quote": "śrīdharaḥ - mārga-jñāna-kalaṃ darśayan bhakti-yogam upasaṃharati naite iti  ete sṛtī mārgau mokṣa-saṃsāra-prāpakau jānan kaścid api yogī na muhyati  sukha-buddhyā svargādi-phalaṃ na kāmayate  kintu parameśvara-niṣṭha eva bhavatīty arthaḥ  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 8, Verse 27"}
{"quote": "madhusūdanaḥ - gater upāsyatvāya tad-vijñānaṃ stauti naite iti  ete sṛtī mārgau he pārtha jana krama-mokṣāyaikā punaḥ saṃsārāyāpareti niścinvan yogī dhyāna-niṣṭho na muhyati kevalaṃ karma dhūmādi-mārga-prāpakaṃ kartavyatvena na pratyeti kaścana kaścid api  tasmād yogasthāpunar-āvṛtti-phalatvāt sarveṣu kāleṣu yoga-yuktaḥ samāhita-citto bhavāpunar-āvṛttaye he 'rjuna", "category": "Epic, Mahabharata", "book": "Bhagavad Gita", "position": "Chapter 8, Verse 27"}
{"quote": "viśvanāthaḥ --- etan-mārga-dvaya-jñānaṃ vivekotpādakam atas tadvantaṃ stauti naite iti  yoga-yuktaḥ samāhita-citto bhava", "category": "Epic, Mahabharata", "book": "Bhagavad Gita", "position": "Chapter 8, Verse 27"}
{"quote": "baladevaḥ -- etayoḥ pathor bodho viveka-hetur bhavatīti taṃ stauti naita iti  sṛtī panthāno jānan arcir-ādi-mokṣāya dhūmādiḥ saṃsārāyeti smaran kaścid api yogī mad-bhakto na muhyati dhūmādi-prāpakaṃ karma kartavyatvena na niścinotīty arthaḥ  yoga-yuktaḥ samādhi-niṣṭho bhavāpunar-āvṛttaye", "category": "Epic, Mahabharata", "book": "Bhagavad Gita", "position": "Chapter 8, Verse 27"}
{"quote": "vedeṣu yajñeṣu tapaḥsu caiva dāneṣu yat puṇyaphalaṃ  atyeti tat sarvam idaṃ viditvā yogī paraṃ sthānam upaiti cādyam", "category": "Epic, Mahabharata", "book": "Bhagavad Gita", "position": "Chapter 8, Verse 28"}
{"quote": "śrīdharaḥ - adhyāyārtham aṣṭa-praśnārtha-nirṇayaṃ saphalam upasaṃharati vedeṣv iti  vedeṣv adhyayanādibhḥ  yajñeṣv anuṣṭhānādibhiḥ  tapaḥsu kāya-śoṣaṇādibhiḥ  dāneṣu sat-pātre 'rpaṇādibhiḥ  yat puṇya-phalam upadiṣṭaṃ śāstreṣu tat sarvam atyeti  tato 'pi śreṣṭhaṃ yogaiśvaryaṃ prāpnoti  kiṃ kṛtvā ? idam aṣṭa-praśnārtha-nirṇayenoktaṃ tattvaṃ viditvā  tataś ca yogī jñānī bhūtvā param utkṛṣṭam ādyaṃ jagan mūla-bhūtaṃ sthānaṃ viṣṇoḥ paramaṃ padaṃ prāpnoti", "category": "Epic, Mahabharata", "book": "Bhagavad Gita", "position": "Chapter 8, Verse 28"}
{"quote": "iti śrī-śrīdhara-svāmikṛtāyāṃ bhagavad-gītā-ṭīkāyāṃ subodhinyāṃ tāraka-brahma-yogo nāmāṣṭamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "madhusūdanaḥ - punaḥ śraddhānu-vṛddhy-arthaṃ yogaṃ stauti vedeṣv iti  vedeṣu darbha-pavitra-pāṇitva-prāṅ-mukhatva-gurv-adhīnatvādibhiḥ samyag-adhīteṣu, yajñeṣv aṅgopāṅga-sāhityena śraddhayā samyag-anuṣṭhiteṣu  tapaḥsu śāstrokteṣu mano-buddhy-ādyaikāgryeṇa śraddhayā sutapteṣu  dāneṣu tulā-puruṣādiṣu deśe kāle pātre ca śraddhayā samyag-dattesu yat-puṇya-phalaṃ puṇyasya dharmasya phalaṃ svarga-svārājyādi pradiṣṭaṃ śāstreṇa  atyety atikrāmati tat sarvam idaṃ pūrvokta-sapta-praśna-nirūpaṇa-dvāreṇoktaṃ viditvā samyag-anuṣṭhāna-prayantam avadhāryānuṣṭhāya ca yogī dhyāna-niṣṭhaḥ  na kevalaṃ tad atikrāmati paraṃ sarvotkṛṣṭam aiśvaraṃ sthānam ādyaṃ sarva-kāraṇam upaiti ca pratipadyate ca sarva-kāraṇaṃ brahmaiva prāpnotīty arthaḥ  tad anenādhyāyena dhyeyatvena tat-padārtho vyākhyātaḥ  iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām adhikāri-bhedenākṣara-para-brahma-vivaraṇaṃ nāmāṣṭamo 'dhyāyaḥ  viśvanāthaḥ --- etad-adhyāyoktārtha-jñāna-phalam āha vedeṣv iti  tat sarvam atyeti atikramya ca yogī bhaktimān tato 'pi śreṣṭhaṃ sthānam ādyam aprākṛtaṃ nityaṃ prāpnoti", "category": "Epic, Mahabharata", "book": "Bhagavad Gita", "position": "Chapter 8, Verse 28"}
{"quote": "iti sārārtha-varṣiṇyāṃ harṣiṇyāṃ bhakta-cetasām  śrī-gītāsv asṭamo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "baladevaḥ - saptamāṣṭamādhyāya-dvaya-jñāna-prakāram āha vedeṣv iti  vedeṣu brahmacarya-guru-śuśrūṣaṇādi-vidhinā samyag-adhīteṣu sarvāṅgoaa-saṃhāreṇa samyag-anuṣṭhiteṣu  tapaḥsu śāstroktena vidhinā samyak cariteṣu  dāneṣu deśa-kāla-pātra-parīkṣayā śraddhayā ca samyag-datteṣu yat puṇya-phalaṃ svarga-rājyādi-lakṣaṇaṃ pradiṣṭam uktam  tat sarvam abhyety atikramati  kiṃ kṛtvety āha idam iti  idam adhyāya-dvayoktaṃ bhagavato mama mad-bhakteś ca māhātmyaṃ sat-prasaṅgena viditvā tad-vedana-sukhātiriktaṃ tat sarvaṃ tṛṇāya manyata ity arthaḥ  tato yogī mad-bhaktimān bhūtvādyam anādi-parama-māyikaṃ mat-sthānam upaiti", "category": "Epic, Mahabharata", "book": "Bhagavad Gita", "position": "Chapter 8, Verse 28"}
{"quote": "iti śrīmad-bhagavad-gītopaniṣad-bhāṣye 'ṣṭamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 8, Verse 8"}
{"quote": "śrī-bhagavān uvāca idaṃ tu te guhyatamaṃ pravakṣyāmy anasūyave  jñānaṃ vijñāna-sahitaṃ yaj jñātvā mokṣyase 'śubhāt", "category": "Epic, Mahabharata", "book": "Bhagavad Gita", "position": "Chapter 9, Verse 1"}
{"quote": "evaṃ tāvat saptamāṣṭamayoḥ svīyaṃ pārameśvaraṃ tattvaṃ bhaktyaiva sulabhaṃ nānyathā ity uktvā idānīm acintyaṃ svakīyam aiśvaryaṃ bhakteś cāsādhāraṇaṃ prabhāva`aprapañcayiṣyan bhagavān uvāca idam iti  viśeṣeṇa jñāyate 'neneti vijñānam upāsanam  tat-sahitaṃ jñānam īśvara-viṣayam  idaṃ tv anusūyave punaḥ punaḥ sva-māhātmyam evopadiśatīty evaṃ parama-kāruṇike mayi doṣa-dṛṣṭi-rahitāya  tubhyaṃ vakṣyāmi  tu-śabdo vaiśiṣṭye", "category": "Epic, Mahabharata", "book": "Bhagavad Gita", "position": "Chapter 9, Verse 1"}
{"quote": "kīdṛśaṃ jñānaṃ guhyatamaṃ gopanīyatamam atirahasyatvāt  yato vijñāna-sahitaṃ brahmānubhava-paryantam  īdṛśam atirahasyam apy ahaṃ śiṣya-guṇādhikyād vakṣyāmi tubhyam anasūyave  asūyā guṇeṣu doṣa-dṛṣṭis tad-āviṣkaraṇādi-phalā  sarvadāyam ātmaiśvarya-khyāpanenātmānaṃ praśaṃsati mat-purastād ity evaṃ rūpā tad-rahitāya  anenārjuava-saṃyamāv api śiṣya-guṇau vyākhyātau  punaḥ kīdṛśaṃ jñānaṃ yaj jñātvā prāpya mokṣyase sadya eva saṃsāra-bandhanād aśubhāt sarva-duḥkha-hetoḥ", "category": "Epic, Mahabharata", "book": "Bhagavad Gita", "position": "Chapter 9, Verse 1"}
{"quote": "dvitīya-tṛtīyādhyāyādiṣu yad uktaṃ mokṣopayogi-jñānaṃ guhyam  saptamāṣṭamayor mat-prāpty-upayogi-jñānaṃ jñāyate 'nena bhagavat-tattvam iti jñānaṃ bhakti-tattvaṃ guhyataram  atra tu kevala-śuddha-bhakti-lakṣaṇaṃ jñānaṃ guhyatamaṃ prakarṣeṇaiva tubhyaṃ vakṣyāmi  atra tu jñāna-śabdena bhaktir avaśyaṃ vyākhyeyā, na tu prathama-ṣaṭkoktaṃ prasiddhaṃ jñānam  para-śloke 'vyayam anaśvaram iti viśeṣaṇa-dānād guṇātītatva-lābhād guṇātītā bhaktir eva  na tu jñānam, tasya sāttvikatvāt  aśraddadhānāḥ puruṣā dharmasyāsya ity agrima-śloke dharma-śabdenāpi bhaktir evocyate  anasūyave 'matsarāyety anyo 'pīdam amatsarāyaivopadiśed iti vidhir vyañjitaḥ  vijñāna-sahitaṃ mad-aparokṣānubhava-paryantam ity arthaḥ  aśubhāt saṃsārād bhakti-pratibandhakād antarāyād vā", "category": "Epic, Mahabharata", "book": "Bhagavad Gita", "position": "Chapter 9, Verse 1"}
{"quote": "vijñānānanda-ghano 'saṅkhyeya-kalyāṇa-guṇa-ratnālayaḥ sarveśvaro 'haṃ śuddha-bhakti-sulabha iti saptamādibhyām abhidhāyedānīṃ bhakter uddīpakaṃ nijaiśvaryaṃ tasyāḥ prabhāva`acābhidhāsyann ādau tāṃ stauti idam iti tribhiḥ  idaṃ jñānaṃ mat-kīrtanādi-lakṣaṇa-bhakti-rūpam  paratra dharmasyāsya ity ukteḥ  kīrtanādeś cic-chakti-vṛttitvāt  jñāyate 'nena iti nirukteś ca  tat kila guhyatamam  dvitīyādāv upadiṣṭaṃ mad-aiśvarya-jñānaṃ guhyataram ity arthaḥ  navamādāv upadeśyaṃ tu kevala-bhakti-lakṣaṇam idaṃ jñānaṃ guhyatamam ity arthaḥ  tac ca vijñāna-sahitaṃ mad-anubhavāvasānaṃ te vakṣyāmi  kīdṛśāyety āha anasūyava iti  mad-guṇeṣu doṣāropa-rahitāya durgamasya sva-rahasyasyānukampayopadeṣṭari mayi nijaiśvarya-prakhyāpanenātmānaṃ praśaṃsasīti doṣa-dṛṣṭi-śūnyāyety arthaḥ  tenānyo 'py etad anasūyaṃ prati brūyād iti darśitam  yaj jñātvā tvam aśubhāt saṃsārān mokṣyase", "category": "Epic, Mahabharata", "book": "Bhagavad Gita", "position": "Chapter 9, Verse 1"}
{"quote": "rāja-vidyā rāja-guhyaṃ pavitram idam uttamam  pratyakṣāvagamaṃ dharmyaṃ susukhaṃ kartum avyayam", "category": "Epic, Mahabharata", "book": "Bhagavad Gita", "position": "Chapter 9, Verse 2"}
{"quote": "śrīdharaḥ - kiṃ ca rājavidyeti  idaṃ jñānaṃ rāja-vidyā vidyānāṃ rājā  rāja-guhyaṃ guhyānāṃ ca rājā  vidyāsu gopyeṣu ca atirahasyaṃ śreṣṭham ity arthaḥ  rāja-dantāditvād upasarjanasya paratvam  rājñāṃ vidyā rājñāṃ guhyam iti vā  uttamaṃ pavitram idam atyanta-pāvanam  jñānināṃ pratyakṣāvagamaṃ ca  pratyakṣaḥ spaṣṭo 'vagamo 'vabodho yasya tat pratyakṣāvagamam  dṛṣṭa-phalam ity arthaḥ  dharmyaṃ dharmād anapetam  vedokta-sarva-dharma-phalatvāt  kartuṃ ca susukhaṃ kartuṃ śakyam ity arthaḥ  avyayaṃ cākṣaya-phalatvāt", "category": "Epic, Mahabharata", "book": "Bhagavad Gita", "position": "Chapter 9, Verse 2"}
{"quote": "evaṃ lokānubhava-siddhatve 'pi taj-jñānaṃ dharmyaṃ dharmād anapetam aneka-janma-saṃcita-niṣkāma-dharma-phalam  tarhi duḥsampādaṃ syān nety āha  susukhaṃ kartuṃ gurūpadarśita-vicāra-sahakṛtena vedānta-vākyena sukhena kartuṃ śakyaṃ na deśa-kālādi-vyavadhānam apekṣate pramāṇa-vastu-paratantratvāj jñānasya  evam anāyāsa-sādhyatve svalpa-phalatvaṃ syād atyāyāsa-sādhyānām eva karmaṇāṃ mahā-phalatva-darśanād iti nety āha avyayam  evam anāyāsa-sādhyasyāpy asya phalato vyahto nāstīty avyayam akṣaya-phalam ity arthaḥ  karmaṇā tv atimahatām api kṣayi-phalatvam eva yo vā etad akṣaraṃ gārgy aviditvāsmil loke juhoti yajate tapas tapyate bahūni varṣa-sahasrāṇy antavad evāsya tad bhavati iti [bau 3.7.10] śruteḥ  tasmāt sarvotkṛṣṭatvāc chraddheyam evātma-jñānam", "category": "Epic, Mahabharata", "book": "Bhagavad Gita", "position": "Chapter 9, Verse 2"}
{"quote": "kartuṃ susukham iti karma-jñānādāv iva nātra ko 'pi kāra-vāṅ-mānasa-kleśātiśayaḥ śravaṇa-kīrtanādi-bhakteḥ śrotrādīndriya-vyāpāra-mātratvāt  avyayaṃ karma-jñānādivan na naśvaraṃ nirguṇatvāt", "category": "Epic, Mahabharata", "book": "Bhagavad Gita", "position": "Chapter 9, Verse 2"}
{"quote": "kartuṃ susukhaṃ sukha-sādhyam  śrotrādi-vyāpāra-mātratvāt tulasī-pātrāmbu-culuka-mātropakaraṇatvāc ca  avyayam avināśi-mokṣe 'pi tasyānuvṛtteḥ  evaṃ vakṣyati bhaktyā mām abhijānāti ity ādinā  karma-yogādikaṃ tu nedṛśam ato 'sya rāja-vidyātvam  tatrāhuḥ rājñāṃ vidyā, rājñāṃ guhyam iti rājñām ivodāra-cetasāṃ kāruṇikānām iva divam api tucchīkurvatām iyaḥ vidyā na tu śīghraṃ putrādi-lipsayā devān abhyarcatāṃ dīna-cetasāṃ karmiṇām  rājāno hi mahāratnādi-sampad apy anihnuvānāḥ sva-mantraṃ yathātiyatnān nihnūyate tathānyāṃ vidyām anihnuvānā mad-bhaktā etām atiyatnān nihnuvīrann iti  samānam anyat", "category": "Epic, Mahabharata", "book": "Bhagavad Gita", "position": "Chapter 9, Verse 2"}
{"quote": "aśraddadhānāḥ puruṣā dharmasyāsya paraṃtapa  aprāpya māṃ nivartante mṛtyu-saṃsāra-vartmani", "category": "Epic, Mahabharata", "book": "Bhagavad Gita", "position": "Chapter 9, Verse 3"}
{"quote": "śrīdharaḥ - nanv evam asyātisukaratve ke nāma saṃsāriṇaḥ syuḥ  tatrāha aśraddadhānā iti  asya bhakti-sahita-jñāna-lakṣaṇasya  dharmasyeti karmaṇi ṣaṣṭhī  imaṃ dharmam aśraddadhānā āstikyenāsvīkurvanta upāyāntarair mat-prāptaye kṛta-prayatnā api mām aprāpya mṛtyu-yukte saṃsāra-vartmani nimitte nivartante  mṛtyu-vyāpte saṃsāra-mārge paribhramantīty arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 3"}
{"quote": "madhusūdanaḥ - evam asya sukaratve sarvotkṛṣṭatve ca sarve 'pi kuto 'tra na pravartante, tathā ca na ko 'pi saṃsārī syād ity ata āha aśraddadhānā iti  asyātma-jñānākhyasya dharmasya svarūpe sādhane phale ca śāstra-pratipādite 'pi aśraddadhānā veda-virodhi-kuhetu-darśana-dūṣitāntaḥkaraṇatayā prāmāṇyam amanyamānāḥ pāpa-kāriṇo 'sura-sampadam ārūḍhāḥ sva-mati-kalpitenopāyena kathaṃcid yatamānā api śāstra-vihitopāyābhāvād aprāpya māṃ mat-prāpti-sādhanam apy alabdhvā nivartante niścayena vartante  kva mṛtyu-yukte saṃsāra-vartmani sarvadā janana-maraṇa-prabandhena nāraki-tiryag-ādi-yoniṣv eva bhramantīty arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 3"}
{"quote": "viśvanāthaḥ --- nanv evam asyātisukha-karatve sati ko nāma saṃsārī syāt  tatrāha aśraddadhānā iti  asyeti karmaṇi ṣaṣṭhī ārṣī  imaṃ dharmam aśraddadhānāḥ śāstra-vākyaiḥ pratipāditaṃ bhakteḥ sarvotkarṣaṃ stuty-artha-vādam eva manyamānā āstikyena na svīkurvanti ye, ta upāyāntarair mat-prāptaye kṛta-prayatnā api mām aprāpya mṛtyu-vyāpte saṃsāra-vartmani nitarām atiśayena vartante", "category": "Epic, Mahabharata", "book": "Bhagavad Gita", "position": "Chapter 9, Verse 3"}
{"quote": "baladevaḥ -- nanv evaṃ sukare dharme sthite na ko 'pi saṃsāred iti cet tatrāha aśraddadhānā iti  dharmasyeti karmaṇi ṣaṣṭhī  imaṃ mad-bhakti-lakṣaṇaṃ dharmam śruty-ādi-prasiddha-prabhāvam apy aśraddadhānā dṛḍha-viśvāsena tam agṛhṇataḥ stuti-mātram evaitad iti ye manyante, te mat-prāptaye sādhanāntarāṇy anutiṣṭhanto 'pi bhakty-avahelanān mām aprāpya mṛtyu-yukte saṃsāra-vartmani nitarām vartante", "category": "Epic, Mahabharata", "book": "Bhagavad Gita", "position": "Chapter 9, Verse 3"}
{"quote": "mayā tatam idaṃ sarvaṃ jagad avyakta-mūrtinā  mat-sthāni sarva-bhūtāni na cāhaṃ teṣv avasthitaḥ", "category": "Epic, Mahabharata", "book": "Bhagavad Gita", "position": "Chapter 9, Verse 4"}
{"quote": "śrīdharaḥ - tad evaṃ vaktavyatayā prastutasya jñānasya stutyā śrotāram abhimukhīkṛtya tad eva jñānaṃ kathayati mayeti dvābhyām  avyaktā 'tīndriyā mūrtiḥ svarūpaṃ yasya  tādṛśena mayā kāraṇa-bhūtena sarvam idaṃ jagat tataṃ vyāptam  tat sṛṣṭvā tad evānuprāviśat ity ādi śruteḥ  ataeva kāraṇa-bhūte mayi tiṣṭhantīti mat-sthāni sarvāṇi bhūtāni carācarāṇi  evam api ghaṭādiṣu kāryeṣu mṛttikeva teṣu bhūteṣu nāham avasthitaḥ  ākāśavad asaṅgatvāt", "category": "Epic, Mahabharata", "book": "Bhagavad Gita", "position": "Chapter 9, Verse 4"}
{"quote": "madhusūdanaḥ - tad evaṃ vaktavyatayā pratijñātasya jñānasya vidhi-mukhenetara-niṣedha-mukhena ca stutyābhimukhīkṛtam arjunaṃ prati tad evāha dvābhyām mayeti  idaṃ jagat sarvaṃ bhūta-bhautika-tat-kāraṇa-rūpaṃ dṛśya-jātaṃ mad-ajñāna-kalpitaṃ māyādhiṣṭhānena paramārtha-satā sad-rūpeṇa sphuraṇa-rūpeṇa ca tataṃ vyāptaṃ rajju-khaṇḍeneva tad-ajñāna-kalpitaṃ sarpa-dhārādi  tvayā vāsudevena paricchinnena sarvaṃ jagat kathaṃ vyāptaṃ pratyakṣa-virodhād iti nety āha avyaktā sarva-karaṇāgocarībhūtā sva-prakāśādvaya-caitanya-sad-ānanda-rūpā mūrtir yasya tena mayā vyāptam idaṃ sarvaṃ na tv anena dehenety arthaḥ  ata eva santīva sphurantīva mad-rūpeṇa sthitāni mat-sthāni sarva-bhūtāni sthāvarāṇi jaṅgamāni ca  paramārthatas tu na ca naivāhaṃ teṣu kalpiteṣu bhūtesv avasthitaḥ kalpitākalpitayoḥ sambandhāyogāt  ataevoktaṃ yatra yad adhyastaṃ tat-kṛtena guṇena doṣeṇa vāṇu-mātreṇāpi na sa sambadhyata iti", "category": "Epic, Mahabharata", "book": "Bhagavad Gita", "position": "Chapter 9, Verse 4"}
{"quote": "viśvanāthaḥ --- yad dāsya-bhaktāv etan-mātraṃ mad-aiśvarya-jñānaṃ mad-bhaktair apekṣitavyam ity āha saptabhiḥ  avyaktā 'tīndriyā mūrtiḥ svarūpaṃ yasya tena mayā kāraṇa-bhūtena sarvam idaṃ jagat tataṃ vyāptam  ataeva mat-sthāni mayi kāraṇa-bhūte pūrṇa-caitanya-svarūpe sthitāni sarvāṇi bhūtāni carācarāṇi santi  evam api ghaṭādiṣu sva-kāryeṣu mṛgādivatteṣu bhūteṣu nāham avasthito 'saṅgatvāt", "category": "Epic, Mahabharata", "book": "Bhagavad Gita", "position": "Chapter 9, Verse 4"}
{"quote": "baladevaḥ - atha sva-bhakty-uddīpakam adbhuta-svaiśvaryam āha mayeti  avyaktā indriyāgrāhyā mūrtiḥ svarūpaṃ yasya tena mayā sarvam idaṃ jagat tataṃ dhartuṃ niyantuṃ ca vyāptam  ataeva sarvāṇi carācarāṇi bhūtāni vyāpake dhārake niyāmake ca mayi sthitāni bhavantīti teṣāṃ sthitis tad-adhīnā nety arthaḥ  iha nikhila-jagad-antaryāmiṇā svāṃśenāntaḥ praviśya niyacchāmi dadhāmi cety uktam  āha caivaṃ śrutiḥ yaḥ pṛthivyāṃ tiṣṭhat ity ādinā  ihāpi vakṣyati viṣṭabhyāham idaṃ kṛtsnam ity ādi", "category": "Epic, Mahabharata", "book": "Bhagavad Gita", "position": "Chapter 9, Verse 4"}
{"quote": "na ca mat-sthāni bhūtāni paśya me yogam aiśvaram  bhūta-bhṛn na ca bhūta-stho mamātmā bhūta-bhāvanaḥ", "category": "Epic, Mahabharata", "book": "Bhagavad Gita", "position": "Chapter 9, Verse 5"}
{"quote": "śrīdharaḥ - kiṃ ca na ceti  na ca mayi sthitāni bhūtāni  asaṅgatvād eva mama  nanu tarhi vyāpakatvam āśrayatvaṃ ca pūrvoktaṃ viruddham ity āśaṅkyāha paśyeti  me mama aiśvaryam asādhāraṇaṃ yogaṃ yuktim aghaṭana-ghaṭanā-cāturyaṃ paśya  madīya-yoga-māyā-vaibhavasyāvirtarkyatvān na kiñcid viruddham ity arthaḥ  anyad apy āścaryaṃ paśyety āha bhūteti  bhūtāni bibharti dhārayatīti bhūta-bhṛt  bhūtāni bhāvayati pālayatīti bhūta-bhāvanaḥ  evaṃ bhūto 'pi mamātmā paraṃ svarūpaṃ bhūtastho na bhavatīti  ayaṃ bhāvaḥ - yathā dehaṃ bibhrat pālayaṃś ca jīvo 'haṅkāreṇa tat-saṃśliṣṭas tiṣṭhaty evam ahaṃ bhūtāni dhārayan pālayann api teṣu na tiṣṭhāmi  nirahaṅkāratvād iti", "category": "Epic, Mahabharata", "book": "Bhagavad Gita", "position": "Chapter 9, Verse 5"}
{"quote": "madhusūdanaḥ - ataeva na ceti  diviṣṭha ivāditye kalpitāni jala-calanādīni mayi kalpitāni bhūtāni paramārthato mayi na santi  tvam arjunaḥ prākṛtīṃ manuṣya-buddhiṃ hitvā paśya paryālocaya me yogaṃ prabhāvam aiśvaram aghaṭana-ghaṭanā-cāturyaṃ māyāvina iva mamāvalokayety arthaḥ  nāhaṃ kasyacid ādheyo nāpi kaasyacid ādhāras tathāpy ahaṃ sarveṣu bhūteṣu mayi ca sarvāṇi bhūtānīti mahatīyaṃ māyā  yato bhūtāni sarvāṇi kāryāṇy upādānatayā bibharti dhārayati poṣayatīti ca bhūta-bhṛt  bhūtāni sarvāṇi kartṛtayotpādayatīti bhūta-bhāvanaḥ  evam abhinna-nimittopādāna-bhūto 'pi mamātmā mama parmaārtha-svarūpa-bhūtaḥ sac-cid-ānanda-ghano 'saṅgādvitīya-svarūpatvāc ca bhūtasthaḥ paramārthato na bhūta-sambandhī svapna-dṛg iva na paramārthataḥ sva-kalpita-sambandhīty arthaḥ  mamātmeti rāhoḥ śira itivat kalpanayā ṣaṣṭhī", "category": "Epic, Mahabharata", "book": "Bhagavad Gita", "position": "Chapter 9, Verse 5"}
{"quote": "viśvanāthaḥ --- tata eva mayi sthitāny api bhūtāni na mat-sthāni mamāsaṅgatvād eveti bhāvaḥ  nanu tarhi tava jagad-vyāpakatvam jagad-āśrayatvaṃ ca pūrvoktaṃ viruddham ity āha paśya me yogam aiśvaram asādhāraṇaṃ yogaiśvaryam aghaṭita-ghaṭanā-cāturya-mayam  anyad apy āścaryaṃ paśyety āha bhūtāni bibharti dhārayatīti bhūta-bhṛt  bhūtāni bhāvayati pālayatīti bhūta-bhāvanaḥ  evaṃ bhūto 'pi mamātmā bhūta-stho na bhavatīti mameti bhagavati deha-dehi-vibhāgābhāvāt  rāhoḥ śiraḥ itivad abhede 'pi ṣaṣṭhī  ayaṃ bhāvaḥ - yathā jīvo dehaṃ dadhat pālayann api tasmin āsaktyā deha-stha eva bhavati, evam ahaṃ bhūtāni dadhat pālayann api māyika-sarva-bhūta-śarīro 'pi na tatrastho niḥsaṅgatvād iti", "category": "Epic, Mahabharata", "book": "Bhagavad Gita", "position": "Chapter 9, Verse 5"}
{"quote": "baladevaḥ - nanv atiguruṃ bhāraṃ vahatas te mahān khedaḥ syād iti cet tatrāha na ceti  ghaṭādāv udakādīnīva bhāra-bhūtāni cabhūtāni saṃsṛṣṭāni mayi na santi  tarhi mat-sthāni saarva-bhūtānīty-ukti-viruddheteti mayi na santi  tarhi mat-sthāni sarva-bhūtānīty-uktir viruddheteti cet tatraha paśyeti  mamaiśvaraṃ mad-asādhāraṇaṃ yogaṃ paśya jānīhi yujyate 'nena durghaṭeṣu kāryeṣu iti nirukter yogo 'vicintya-śakti-vapuḥ satya-saṅkalpatā-lakṣaṇo dharamas tam ity arthaḥ  etad eva visphuṭayati bhūta-bhṛd iti bhūta-bhṛt bhūtānāṃ dhārakaḥ pālakaś cāhaṃ bhūtastho bhūta-saṃpṛkto naiva bhavāmi  yato mām ātmā mana eva bhūta-bhāvanaḥ satya-saṅkalpatā -lakṣaṇenaiśvareṇa yogenaivāhaṃ bhūtānāṃ dhāraṇaṃ pālanaṃ ca karomi, na tu sva-mūrti-vyāpāreṇety arthaḥ  śrutiś caivam āha - etasya vā akṣarasya praśāsane gārgi sūryācandram asau vidhṛtau tiṣṭhata etasya vā akṣarasya praśāsane gārgi dyāv āpṛthivyau vidhṛte tiṣṭhataḥ [bau 3.7.9] ity ādinā  yadyapi svarūpān na mano bhinnaṃ, tathāpi sattā satīty ādivad viśeṣād vāstavaṃ bheda-kāryam ādāyaiva tathoktaṃ bodhyam", "category": "Epic, Mahabharata", "book": "Bhagavad Gita", "position": "Chapter 9, Verse 5"}
{"quote": "yathākāśa-sthito nityaṃ vāyuḥ sarvatra-go mahān  tathā sarvāṇi bhūtāni mat-sthānīty upadhāraya", "category": "Epic, Mahabharata", "book": "Bhagavad Gita", "position": "Chapter 9, Verse 6"}
{"quote": "śrīdharaḥ - asaṃśliṣṭayor apy ādhārādheya-bhāvaṃ dṛṣṭāntenāha yayeti  avakāśaṃ vināvasthānānupapatter nityam ākāśe sthito vāyuḥ sarvatra-go 'pi mahān api nākāśena saṃśliṣyate  niravayavatvena saṃśleṣāyogāt  tathā sarvāṇi bhūtāni mayi sthitānīti jānīhi", "category": "Epic, Mahabharata", "book": "Bhagavad Gita", "position": "Chapter 9, Verse 6"}
{"quote": "madhusūdanaḥ - asaṃśliṣṭayor apy ādhārādheya-bhāvaṃ dṛṣṭāntenāha yatheti  yathaivāsaṅga-svabhāva ākāśe sthito nityaṃ sarvadotpatti-sthiti-saṃhāra-kāleṣu vātīti vāyuḥ sarvadā calana-svabhāvaḥ  ataeva sarvatra gacchatīti sarvatra-gaḥ  mahān parimāṇataḥ  etādṛśo 'pi na na kadāpy ākāśena saha saṃsṛjyate  tathaivāsaṅga-svabhāve mayi saṃśleṣam antareṇaiva sarvāṇi bhūtāny ākāśādīni mahānti sarvatragāni ca sthitāni nāpi sthitānīty upadhāraya vimṛśyāvadhāraya", "category": "Epic, Mahabharata", "book": "Bhagavad Gita", "position": "Chapter 9, Verse 6"}
{"quote": "viśvanāthaḥ --- asaṅge mayi bhūtāni sthitāny api na sthitāni, teṣv apy ahaṃ sthito 'pi na sthita ity atra dṛṣṭāntam āha yatheti  yathaivāsaṅga-svabhāve ākāśe nityaṃ vātīti vāyuḥ sarvadā calana-svabhāvaḥ  ataeva sarvatra gacchatīti sarvatra-go mahān parimāṇataḥ yathā svākāśasya asaṅgatvāt tatra sthito 'pi na sthitaḥ  ākāśo 'pi vāyau sthito 'pi na sthito 'saṅgatvād eva tathaivāsaṅga-svabhāve mayi sarvāṇi bhūtāni ākāśādīni mahānti sarvatragāni sthitāni nāpi sthitānīty upadhāraya vimṛśya niścinu  nanu tarhi paśya me yogam aiśvaram iti bhagavad-uktaṃ yogaiśvaryasyātarkyatvaṃ kathaṃ siddham abhūt ? dṛṣṭānta-lābhāt  ucyate - ākāśasya jaḍatvā evāsaṅgatvam  cetanasya tv asaṅgatvaṃ jagad-adhiṣṭhānādhiṣṭhātṛtve parameśvaraṃ vinā nānyatrāstīty atarkyatvaṃ siddham eva  tad apy ākāśa-dṛṣṭānto loka-buddhi-praveśārtha eva jñeyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 6"}
{"quote": "baladevaḥ - carācarāṇāṃ sarveṣāṃ bhūtānāṃ mat-saṅkalpāyattā sthitir vṛttiś cety atra dṛṣṭāntam āha yatheti  yathā nirālambe mahaty ākāśe nirālambo mahān vāyuḥ sthitaḥ sarvatra gacchati  tasya tasya ca nirālambatayā sthitir mat-saṅkalpād eva pravṛttiś cety antaryāmi-brāhmaṇāt yad bhīṣā vātaḥ pavate iti śruty-antarāc copadhārayeti, tathā sarvāṇi sthira-carāṇi bhūtāni mat-sthāni tair ansaṃtuṣṭe mayi sthitāni mayaiva saṅkalpa-mātreṇa dhṛtāni nityamitāni cety upadhāraya  anyathā ākāśādīni vibhraṃśerann iti", "category": "Epic, Mahabharata", "book": "Bhagavad Gita", "position": "Chapter 9, Verse 6"}
{"quote": "sarva-bhūtāni kaunteya prakṛtiṃ yānti māmikām  kalpa-kṣaye punas tāni kalpādau visṛjāmy aham", "category": "Epic, Mahabharata", "book": "Bhagavad Gita", "position": "Chapter 9, Verse 7"}
{"quote": "śrīdharaḥ - tad evam asaṅgasyaiva yogamāyayā sthiti-hetutvam uktam  tayaiva sṛṣṭi-prayala-hetutvaṃ cāha sarveti  kalpa-kṣaye pralaya-kāle sarvāṇi bhūtāni prakṛtiṃ yānti  triguṇātmikāyāṃ māyāyāṃ līyante  punaḥ kalpādau sṛṣṭi-kāle tāni visṛjāmi viśeṣeṇa sṛjāmi", "category": "Epic, Mahabharata", "book": "Bhagavad Gita", "position": "Chapter 9, Verse 7"}
{"quote": "madhusūdanaḥ - evam utpatti-kāle sthiti-kāle ca kalpitena prapañcenāsaṅgasyātmano 'saṃśleṣam uktvā pralaye 'pi tam āha sarvetei  sarvāṇi bhūtāni kalpa-kṣaye pralaya-kāle māmikāṃ mac-chaktitvena kalpitāṃ prakṛtiṃ triguṇātmikāṃ māyāṃ sva-kāraṇa-bhūtāṃ yānti tatraiva sūkṣma-rūpeṇa līyanta ity arthaḥ  he kaunteyety uktārtham  punas tāni kalpādau sarga-kāle visṛjāmi prakṛtāv avibhāgāpannāni vyanajmi ahaṃ sarvajñaḥ sarva-śaktir īśvaraḥ", "category": "Epic, Mahabharata", "book": "Bhagavad Gita", "position": "Chapter 9, Verse 7"}
{"quote": "viśvanāthaḥ --- nanv adhunā dṛśyamāny etāni bhūtāni tvayi sthitānīty avagamyate  mahā-pralaye kva yāsyantīty apekṣāyām āha sarveti  māmikāṃ madīyāṃ mama triguṇātmikāyāṃ māyā-śaktau līyanta ity arthaḥ  punaḥ kalpa-kṣaye pralayānte sṛṣṭi-kāle tāni viśeṣeṇa sṛjāmi", "category": "Epic, Mahabharata", "book": "Bhagavad Gita", "position": "Chapter 9, Verse 7"}
{"quote": "baladevaḥ - sva-saṅkalpād eva bhūtānāṃ sthitir uktā  atha tasmād eva teṣāṃ sarga-pralayāv āha sarveti  he kaunteya ! kalpa-kṣaye caturmukhāvasāna-kāle sarvāṇi bhūtāni mat-saṅkalpād eva māmikāṃ prakṛtiṃ yānit  prakṛti-śaktike mayi vilīyante kalpādau punas tāny aham eva bahu syām iti saṅkalpa-mātreṇa vaividhyena sṛjāmi", "category": "Epic, Mahabharata", "book": "Bhagavad Gita", "position": "Chapter 9, Verse 7"}
{"quote": "prakṛtiṃ svām avaṣṭabhya visṛjāmi punaḥ punaḥ  bhūta-grāmam imaṃ kṛtsnam avaśaṃ prakṛter vaśāt", "category": "Epic, Mahabharata", "book": "Bhagavad Gita", "position": "Chapter 9, Verse 8"}
{"quote": "śrīdharaḥ - nanv asaṅgo nirvikāraś ca tvaṃ kathaṃ sṛjasīty apekṣāyām āha - prakṛtim iti  svāṃ svīyāṃ svādhīnāṃ prakṛtim avaṣṭabhyādhiṣṭhāya  pralaye līnaṃ santaṃ caturvidham imaṃ sarvaṃ bhūta-grāmaṃ karmādi-paravaśaṃ punaḥ punar vividhaṃ sṛjāmi  viśeṣeṇa sṛjāmi iti vā  katham ? prakṛter vaśāt prācīna-karma-nimitta-tat-tat-svabhāva-vaśāt", "category": "Epic, Mahabharata", "book": "Bhagavad Gita", "position": "Chapter 9, Verse 8"}
{"quote": "madhusūdanaḥ - kiṃ-nimittā parameśvara-stheyaṃ sṛṣṭir na tāvat sva-bhogārthā tasya sarva-sākṣi-bhūta-caitanya-mātrasya bhoktṛtvābhāvāt tathātve vā saṃsāritveneśvaratva-vyāghātāt  nāpy anyo bhoktā yad artheyaṃ sṛṣṭiḥ  cetanāntarābhāvāt  īśvarasyaiva sarvatra jīva-rūpeṇa sthitatvāt  acetanasya cābhoktṛtvāt  ataeva nāpavargārthāpi sṛṣṭiḥ  bandhābhāvād apavarga-virodhitvāc cety ādy-anupapattiḥ sṛṣṭer māyā-mayatvaṃ sādhayantī nāsmākaṃ pratikūleti na parihartavyety abhipretya māyāmayatvān mithyātvaṃ prapañcasya vaktum ārabhate tribhiḥ prakṛtim iti  prakṛtiṃ māyākhyām anirvacanīyāṃ svāṃ svasmin kalpitām avaṣṭabhya svasattā-sphūrtibhyāṃ dṛḍhīkṛtya tasyāḥ prakṛter māyāyā vaśād avidyāsmitā-rāga-dveṣābhiniveśa-kāraṇāvaraṇa-vikṣepātmaka-śakti-prabhāvāj jāyamānam imaṃ sarva-pramāṇa-saṃnidhāpitaṃ bhūta-grāmam ākāśādi-bhūta-samudāyam ahaṃ māyāvīva punaḥ punar visṛjāmi vividhaṃ sṛjāmi kalpanā-mātreṇa svapna-dṛg iva ca svapna-prapañcam  viśvanāthaḥ --- nanv asaṅgo nirvikāraś ca tvaṃ kathaṃ sṛjasīty apekṣāyām āha - prakṛtim iti  svāṃ svīyām avaṣṭabhyādhiṣṭhāya prakṛter vaśāt svīya-svabhāva-vaśāt prācīna-karma-nimittād iti yāvat  avaśaṃ karmādi-paratantram", "category": "Epic, Mahabharata", "book": "Bhagavad Gita", "position": "Chapter 9, Verse 8"}
{"quote": "baladevaḥ -- prakṛtim iti  svām ātmīyāṃ tri-guṇāṃ prakṛtim avaṣṭabhyādhiṣṭhāya saṅkalpa-mātreṇa mahad-ādyān manā pariṇamayyemaṃ caturvidham bhūta-grāmaṃ visṛjāmi punaḥ punaḥ kāle kāle  kīdṛśam ity āha prakṛteḥ prācīna-karma-vāsanāyā vaśāt prabhāvād avaśaṃ paratantraṃ tathā cācintya-śakter asaṅga-svabhāvasya mama saṅkalpa-mātreṇa tat tat kurvato na tat-saṃsarga-gandho na ca ko 'pi kheda-leśa iti", "category": "Epic, Mahabharata", "book": "Bhagavad Gita", "position": "Chapter 9, Verse 8"}
{"quote": "na ca māṃ tāni karmāṇi nibadhnanti dhanaṃjaya  udāsīnavad āsīnam asaktaṃ teṣu karmasu", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "śrīdharaḥ - nanv evaṃ nānā-vidhāni karmāṇi kurvatas tava jīvavad-bandhaḥ kathaṃ na syād iti ? ata āha na ca mām iti  tāni viśva-sṛṣṭy-ādīni karmāṇi māṃ na nibadhnanti  karmāsaktir hi baddha-hetuḥ sā cāpta-kāmatvān mama nāsti  ata udāsīnatvānupapatter udāsīnavat sthitam ity uktam", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "tāni karmāṇi kuto na badhnanti tatrāha udāsīnavad āsīnam  yathā kaścid upekṣako dvayor vivadamānayor jaya-parājayāsaṃsargī tat-kṛta-harṣa-viṣādābhyām asaṃsṛṣṭo nirvikāra āste tadvan nirvikāratayāsīnam  dvayor vivadamānayor ihābhāvād upekṣakatva-mātra-sādharmyeṇa vati-pratyayaḥ  ataeva nirvikāratvāt teṣu sṛṣṭy-ādi-karmasv asaktam ahaṃ karomīty abhimāna-lakṣeṇa saṅgena rahitaṃ māṃ na nibadnanti karmāṇīti yuktam eva  anyasyāpi hi kartṛtvābhāve phala-saṅgābhāve ca karmāṇi na bandha-kāraṇānīty uktam anena  tad-ubhaya-sattve tu kośa-kāra iva karmabhir badhyate mūḍha ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "viśvanāthaḥ --- nanv evaṃ ca nānā-karmāṇi kurvatas tava jīvavad-bandhaḥ kathaṃ na syād ? ata āha na ceti  tāni sṛṣṭy-ādīni  karmāsaktir hi baddha-hetuḥ sā cāpta-kāmatvān mama nāsti  udāsīnavad iti  anya udāsīno yathā vivadamānānāṃ duḥkha-śokādi-saṃsṛṣṭo na bhavati tathaivāham ity arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "baladevaḥ -- nanu viṣamāṇi sṛṣṭi-poālana-lakṣaṇāni vaiṣamyādinā tvāṃ badhnīyur iti cet tatrāha na ceti  tāni viṣama-sṛṣṭy-ādīni karmāṇi na mayi vaiṣamyādi-prasañjayanti  tatra hetu-garbha-viśeṣaṇam udāsīnavad iti  jīvānāṃ deva-mānava-tiryag-ādi-bhāve tat-tad-abhyudaya-tāratamye ca teṣāṃ pūrvārjitāni karmāṇy eva kāraṇāni  ahaṃ tu teṣu viṣameṣu karmasv audāīnyena sthito 'sakta iti na mayi vaiṣamyādi-doṣa-gandhaḥ  evam āha sūtrakāraḥ vaiṣamya-nairghṛṇye na [vs. 2.1.35] ity ādinā  udāsīnatve kartṛtvaṃ na siddhyed ata uktam udāsīnavad iti", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "mayādhyakṣeṇa prakṛtiḥ sūyate sa-carācaram  hetunānena kaunteya jagad viparivartate", "category": "Epic, Mahabharata", "book": "Bhagavad Gita", "position": "Chapter 9, Verse 10"}
{"quote": "śrīdharaḥ - tad evopapādayati mayeti  mayādhyakṣeṇādhiṣṭhātrā nimitta-bhūtena prakṛtiḥ sa-carācaraṃ viśvaṃ sūyate janayati  anena mad-adhiṣṭhānena hetunedaṃ jagad viparivartate punaḥ punar jāyate  sannidhi-mātreṇādhiṣṭhātṛtvāt kartṛtvam udāsīnatvaṃ cāviruddham iti bhāvaḥ", "category": "Epic, Mahabharata", "book": "Bhagavad Gita", "position": "Chapter 9, Verse 10"}
{"quote": "asya dvaitendra-jālasya yad upādāna-kāraṇam  ajñānaṃ tad upāśritya brahma kāraṇam ucyate  iti  śruti-smṛti-vādāś cātrārthe sahasraśa udāhāryāḥ  viśvanāthaḥ --- nanu sṛṣṭy-ādi-kartus tavedam audāsīnyaṃ na pratyemīty ata āha mayeti  adhyakṣeṇa mayā nimitta-bhūtena prakṛtiḥ sa-carācaraṃ jagat sūyate  prakṛtir eva jagat janayati  mamātrādhyakṣatā-mātram  yathā kasyacid ambarīṣāder iva bhūpateḥ prakṛtibhir eva rājya-kṛtyaṃ nirvāhyate  atrodāsīnasya bhūpateḥ sattā-mātram iti yathā tasya rāja-siṃhāsane sattā-mātreṇa vinā prakṛtibhiḥ kim api na śakyate kartum  tathaiva mamādhiṣṭhāna-lakṣaṇam adhyakṣatvaṃ vinā prakṛtir api jaḍā kim api kartuṃ na śaknotīti bhāvaḥ  anena mad-adhiṣṭhānena hetunedaṃ jagat viparivartate punaḥ punar jāyate", "category": "Epic, Mahabharata", "book": "Bhagavad Gita", "position": "Chapter 9, Verse 10"}
{"quote": "iti sannidhi-mātreṇādhiṣṭhātṛtvāt kartṛtvam udāsaniṃ ca na viruddham  yathā sannidhi-mātreṇagandhaḥ kṣobhāya jāyate ity ādi smaraṇāc caitad evaṃ mad-adhiṣṭhātṛ-mātraṃ khalu prekṛter apekṣyam  mad-vinā kim api kartuṃ na sā prabhavet na hy asati rājñaḥ siṃhāsanādhiṣṭhātṛtve tad-amātyāḥ kārye prabhavaḥ", "category": "Epic, Mahabharata", "book": "Bhagavad Gita", "position": "Chapter 9, Verse 10"}
{"quote": "avajānanti māṃ mūḍhā mānuṣīṃ tanum āśritam  paraṃ bhāvam ajānanto mama bhūta-maheśvaram", "category": "Epic, Mahabharata", "book": "Bhagavad Gita", "position": "Chapter 9, Verse 11"}
{"quote": "śrīdharaḥ - nanv evaṃbhūtaṃ parameśvaraṃ tvāṃ kim iti kecin nādriyante ? tatrāha avajānantīti dvābhyām  sarva-bhūta-maheśvara-rūpaṃ madīyaṃ paraṃ bhāvaṃ tattvam ajānanto mūḍhā mūrkhā mām avajānanti mām avamanyante  avajñāne hetuḥ śuddha-sattva-mayīm api tanuṃ bhaktecchā-vaśān manuṣyākārām āśritavantam iti", "category": "Epic, Mahabharata", "book": "Bhagavad Gita", "position": "Chapter 9, Verse 11"}
{"quote": "madhusūdanaḥ - evaṃ nitya-śuddha-buddha-mukta-svabhāvaṃ sarva-jantūnām ātmānam ānanda-ghanam anantam api santam avajānantīti  avajānanti māṃ sākṣād īśvaro 'yam iti nādriyante nindanti vā mūḍhā avivekino janāḥ  teṣām avajñā-hetuṃ bhramaṃ sūcayati mānuṣīṃ tanum āśritaṃ manuṣyatayā pratīyamānāṃ mūrtim ātmecchayā bhaktānugrahārthaṃ gṛhītavantaṃ manuṣyatayā pratīyamānena dehena vyavaharantam iti yāvat  tataś ca manuṣyo 'yam iti bhrāntyācchāditāntaḥkaraṇā mama paraṃ bhāvaṃ prakṛṣṭaṃ paāramarthikaṃ tattvaṃ sarva-bhūtānāṃ mahāntarm īśvaram ajānanto yan nādriyante nindanti vā tad-anurūpam eva mūḍhatvasya", "category": "Epic, Mahabharata", "book": "Bhagavad Gita", "position": "Chapter 9, Verse 11"}
{"quote": "mamāsyā mānuṣyās tanoḥ saccid-ānanda-mayatvaṃ mad-abhijṇa-bhaktair ucyata eva, tathā sarva-brahmāṇḍa-vyāpitvaṃ ca bālye yan-mātrā śrī-yaśodayā dṛṣṭam eva  yad vā mānuṣīṃ tanum eva viśinaṣṭi param utkṛṣṭaṃ bhāvaṃ sattāṃ viśuddhaṃ sattvaṃ saccidānanda-svarūpam ity arthaḥ  bhāvaḥ sattā svabhāvābhiprāyaḥ ity amaraḥ  paraṃ bhāvam api viśinaṣṭi mama bhūta-maheśvaraṃ mama sṛjyāni bhūtāni ye brahmādyās teṣām api mahāntam īśvaram  tasmāt jīvasyeva mama parameśvarasya tanur na bhinnā  tanur evāham  aham eva tanuḥ sākṣād brahmaiva śābdaṃ brahma dadhad vapuḥ [bhp 3.21.8] iti mad-abhijña-śukokter iti bhavādṛśais tu viśvasyatām iti bhāvaḥ", "category": "Epic, Mahabharata", "book": "Bhagavad Gita", "position": "Chapter 9, Verse 11"}
{"quote": "iti tasyānādi-siddhatva-śravaṇāt prākṛtaḥ śiśur ity atra prakṛtyā svarūpeṇaiva vyaktaḥ śiśur ity evārthaḥ  tasmād vaidūrya-maṇau nānā-rūpāṇi iva tasmin dvibhujatvādīni yugapat siddhāny eva yathārucy-upāsyānīti śāntoditatva-nityoditatva-kalpanā dūrotsāritā", "category": "Epic, Mahabharata", "book": "Bhagavad Gita", "position": "Chapter 9, Verse 11"}
{"quote": "moghāśā mogha-karmāṇo mogha-jñānā vicetasaḥ  rākṣasīm āsurīṃ caiva prakṛtiṃ mohinīṃ śritāḥ", "category": "Epic, Mahabharata", "book": "Bhagavad Gita", "position": "Chapter 9, Verse 12"}
{"quote": "śrīdharaḥ - kiṃ ca moghāśā iti  matto 'nyad devatāntaraṃ kṣipraṃ phalaṃ dāsyatīty evaṃ bhūtā moghā niṣphalaivāśā yeṣāṃ te  ataeva mad-vimukhatvān moghāni niṣphalāni karmāṇi yeṣāṃ te  mogham eva nānā-kutarkāśritaṃ śāstra-jñānaṃ yeṣāṃ te  ataeva vicetaso vikṣipta-cittāḥ  sarvatra hetuḥ rākṣasīṃ tāmasīṃ hiṃsādi-pracurām āsurīṃ ca rājasīṃ kāma-darpādi-bahulāṃ mohinīṃ buddhi-bhraṃśa-karīṃ prakṛtiṃ svabhāvaṃ śritā āśritāḥ santaḥ  mām avajānantīti pūrveṇānvayaḥ", "category": "Epic, Mahabharata", "book": "Bhagavad Gita", "position": "Chapter 9, Verse 12"}
{"quote": "madhusūdanaḥ - te ca bhagavad-avajñāna-nindana-janita-mahā-durita-pratibaddha-buddhayo nirantaraṃ niraya-nivāsārhā eva moghāśā iti  īśvaram antareṇa karmāṇy eva naḥ phalaṃ dāsyantīty evaṃrūpā moghā niṣphalaivāśā phala-prārthanā yeṣāṃ te  ataeveśvara-vimukhatvān moghāni śrama-mātra-rūpāṇy agnihotrādīni karmāṇi yeṣāṃ te  tathā mogham īśvarāpratipādaka-kutarka-śāstra-janitaṃ jñānaṃ yeṣāṃ te  kuta evaṃ yato vicetaso bhagavad-avajñāna-janita-durita-pratibaddha-viveka-vijñātāḥ  kiṃ ca te bhagavad-avajñāna-vaśād rākṣasīṃ tāmasīm avihita-hiṃsā-hetu-dveṣa-pradhānām āsurīṃ ca rājasīṃ śāstrānabhyanujñāta-viṣaya-bhoga-hetu-rāga-pradhānāṃ ca mohinīṃ śāstrīya-jñāna-bhraṃśa-hetuṃ prakṛtiṃ svabhāvam āśritā eva bhavanti  tataś ca - trividhaṃ narakasyedaṃ dvāraṃ nāśanam ātmanaḥ  kāmaḥ krodhas tathā lobhaḥ ity ukta-naraka-dvāra-bhāgitayā naraka-yātanām eva te satatam anubhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 12"}
{"quote": "viśvanāthaḥ --- nanu ye mānuṣīṃ māyā-mayīṃ tanum āśrito 'yam īśvara iti matvā tvām avajānanti  teṣāṃ kā gatis tatrāha moghāśā iti  yadi bhaktā api syus tad api moghāśā bhavanti  mat-sālokyādim abhivāñchitaṃ na prāpnuvanti  yadi te karmiṇas tadā mogha-karmāṇaḥ karma-phalaṃ svargādikaṃ na labhante  yadi te jñāninas tarhi mogha-jñānā jñāna-phalaṃ mokṣaṃ na vidanti  tarhi te kiṃ prāpunvantīty ata āha rākṣasīm iti  te rākṣasīṃ prakṛtiṃ rākṣasānāṃ svabhāvaṃ śritāḥ prāptā bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 12"}
{"quote": "yo vetti bhautikaṃ dehaṃ kṛṣṇasya paramātmanaḥ  sa sarvasmād bahiṣkāryaḥ śrauta-smārt a-vidhānataḥ  mukhaṃ tasyāvalokyāpi sa-celaṃ snānam ācaret  iti  tarhi te kiṃ phalaṃ labhante ? tatrāha rākṣasīṃ hiṃsādi-pracurām tāmasīm āsurīṃ kāma-garvādi-pracurāṃ rājasīṃ mohinīṃ viveka-vilopinṃ prakṛtiṃ svabhāvaṃ śritā narake nivāsārhās tiṣṭhanti  bhg 9.13", "category": "Epic, Mahabharata", "book": "Bhagavad Gita", "position": "Chapter 9, Verse 12"}
{"quote": "mahātmānas tu māṃ pārtha daivīṃ prakṛtim āśritāḥ  bhajanty ananya-manaso jñātvā bhūtādim avyayam", "category": "Epic, Mahabharata", "book": "Bhagavad Gita", "position": "Chapter 9, Verse 13"}
{"quote": "śrīdharaḥ - ke tarhi tvām ārādhayantīti  ata āha - mahātmāna iti  mahātmānaḥ kāmādy-anabhibhūta-cittāḥ  ataeva madh-vyatirekena nāsty anyasmin mano yeṣām  te tu bhūtādiṃ jagat-kāraṇam avyayaṃ ca māṃ jñātvā bhajanti", "category": "Epic, Mahabharata", "book": "Bhagavad Gita", "position": "Chapter 9, Verse 13"}
{"quote": "mahān aneka-janma-kṛta-sukṛtaiḥ saṃskṛtaḥ kṣudra-kāmādy-anabhibhūta ātmāntaḥkaraṇaṃ yeṣāṃ te 'ataeva abhayaṃ sattva-saṃśuddhiḥ ity ādi-vakṣyamāṇāṃ daivīṃ sāttvikīṃ prakṛtim āśritāḥ  ataevānyasmin mad-vyatirikte nāsti mano yeṣāṃ te bhūtādiṃ sarva-jagat-kāraṇam avyayam avināśinaṃ ca mām īśvaraṃ jñātvā bhajanti sevante", "category": "Epic, Mahabharata", "book": "Bhagavad Gita", "position": "Chapter 9, Verse 13"}
{"quote": "viśvanātha - tasmād ye mahātmāno yādṛcchika-mad-bhakta-kṛpayā mahātmatvaṃ prāptās te tu mānuṣā api daivīṃ prakṛtiṃ devānāṃ svabhāvaṃ prāptāḥ satto māṃ mānuṣākāram eva bhajante  na vidyate 'nyatra jñāna-karmāṇy akāmanādau mano yeṣāṃ te  māṃ bhūtādiṃ mayā tatam idaṃ sarvaṃ ity ādi mad-aiśvarya-jñānena bhūtānāṃ brahmādi-stamba-paryantānāṃ kāraṇam  avyayaṃ saccidānanda-vigrahatvād anaśvaraṃ jñātveti mamāvyayatve mad-bhaktair etāvan-mātraṃ maj-jñānam apekṣitavyam  iyam eva tvaṃ padārtha-jñāna-karmādy-anapekṣā bhaktir ananyā sarva-śreṣṭhā rāja-vidyā rāja-guhyam iti draṣṭavyam", "category": "Epic, Mahabharata", "book": "Bhagavad Gita", "position": "Chapter 9, Verse 13"}
{"quote": "baladevaḥ - tarhi ke tvām ādiryante ? tatrāha mahātmāna iti  ye narākṛti-para-brahma-mat-tattvavit sat-prasaṅgena tādṛśa-man-niṣṭhayā vistīrṇāgādha-manaso madīye 'pi sahasra-śīrṣādy-ākāre 'rucayas te manuṣyā api daivīṃ prakṛtim āśritāḥ santo narākṛtiṃ māṃ madhya-bhūtādi-vidhi-rudrādi-sarva-kāraṇam avyayaṃ nityaṃ ca jñātvā niścitya bhajanti sevante  ananya-manaso narākāra eva mayi nikhāta-cittāḥ", "category": "Epic, Mahabharata", "book": "Bhagavad Gita", "position": "Chapter 9, Verse 13"}
{"quote": "śrīdharaḥ - teṣāṃ bhajana-prakāram āha satatam iti dvābhyām  satataṃ sarvadā stotra-mantrādibhiḥ kīrtayantaḥ kecin mām upāsate sevante  dṛḍhāni vratāni niyamā yeṣāṃ tādṛśāḥ santaḥ  yatantaś ca īśvara-pūjādiṣu indiryopasaṃhārādiṣu prayatnaṃ kurvantaḥ  kecid bhaktyā namasyantaḥ praṇamantaś ca  anye nitya-yuktā anavaratam avahitā sevante  bhaktyeti nitya-yuktā iti ca kīrtanādiṣv api draṣṭavyam", "category": "Epic, Mahabharata", "book": "Bhagavad Gita", "position": "Chapter 9, Verse 14"}
{"quote": "tad evaṃ śama-damādi-sādhana-sampannā vedānta-śravaṇa-manana-parāyaṇāḥ parameśvare parama-gurau premṇā namaskārādinā ca vigata-vighnāḥ paripūrṇa-sarva-sādhanāḥ santo mām upāsate vijātīya-pratyayānantaritena sajātīya-pratyaya-pravāheṇa śravaṇa-mananottara-bhāvinā satataṃ cintayanti mahātmānaḥ  anena nididhyāsanaṃ carama-sādhanaṃ darśitam  etādṛśa-sādhana-pauṣkalye sati yad vedānta-vākyajam akhaṇḍa-gocaraṃ sākṣātkāra-rūpam ahaṃ brahmāsmīti jñānaṃ tat-sarva-śaṅkā-kalaṅkāspaṣṭaṃ sarva-sādhana-phala-bhūtaṃ svotpatti-mātreṇa dīpa iva tamaḥ sakalam ajñānaṃ tat-kāryaṃ ca nāśayatīti nirapekṣam eva sākṣān-mokṣa-hetur na tu bhūmi-jaya-krameṇa bhrū-madhye prāṇa-praveśanaṃ mūrdhanyayā nāḍyā prāṇotkramaṇam arcir-ādi-mārgeṇa brahma-loka-gamanaṃ tad-bhogānta-kāla-vilambaṃ vā pratīkṣate  ato yat-prāk-pratijñātam idaṃ tu te guhyatamaṃ pravakṣyāmy uanasūyave jñānam iti tad etad uktam  phalaṃ cāsyāśubhān mokṣaṇaṃ prāg uktam evetīha punar noktam  evam atrāyaṃ gambhīro bhagavato 'bhiprāyaḥ  uttānārthyas tu prakaṭa eva", "category": "Epic, Mahabharata", "book": "Bhagavad Gita", "position": "Chapter 9, Verse 14"}
{"quote": "yatanto yatamānaḥ  yathā kuṭumba-pālanārthaṃ dīnā gṛhasthā dhanika-dvārādau dhanārthaṃ yatante, tathaiva mad-bhaktāḥ kīrtanādi-bhakti-prāpty-arthaṃ bhakta-sabhādau yatante. prāpya ca bhaktim adhīyamānam śāstram paṭhata iva punaḥ punar abhyasyanti ca  etāvanti nāma-grahaṇāni, etāvatyaḥ praṇatayaḥ, etāvatyaḥ paricaryāś cāvaśya-kartavyā ity evaṃ dṛḍhāni vratāni niyamā yeṣāṃ te. yad vā, dṛḍhāny apatitāny ekādaśy-ādi-vratāni niyamā yeṣāṃ te. namasyantaś ca ca-kāraḥ śravaṇa-pāda-sevanādy-anukta-sarva-bhakti-saṅgrahārthaḥ  nitya-yuktā bhāvinaṃ man-nitya-saṃyogam ākāṅkṣanta āśaṃsāyāṃ bhūtavac ceti vartamāne 'pi bhūta-kālikaḥ kta-pratyayaḥ  atra māṃ kīrtayanta eva mām upāsata iti mat-kīrtanādikam eva mad-upāsanam iti vākyārthaḥ  ato mām iti na paunruktyam āśaṅkanīyam", "category": "Epic, Mahabharata", "book": "Bhagavad Gita", "position": "Chapter 9, Verse 14"}
{"quote": "baladevaḥ - bhakti-prakāram āha satatam iti dvayena  satataṃ sarvadā deśa-kālādi-viśuddhi-nairapekṣeṇa māṃ kīrtayantaḥ sudhā-madhurāṇi mama kalyāṇa-guṇa-karmānubandhīni govinda-govardhanoddharaṇādīni nāmāny uccair uccārayanto mām upāsate  namasyantaśc a mad-arcanā-niketeṣu gatvā dhūli-paṅkāpteṣu bhū-taleṣu daṇḍavat-praṇipatanto bhaktyā prīti-bhareṇa  kīrtayanto mām upāsata iti mat-kīrtanādikam eva mad-upāsanam iti vākyārthaḥ  ato mām iti na paunaruktyam  ca-śabdo 'nuktānāṃ śravaṇārcana-vandanādīnāṃ samuccāyakaḥ  yatantaḥ samānāśayaiḥ sādhubhiḥ sārdhaṃ mat-svarūpa-guṇādi-yāthātmya-nirṇayāya yatamānāḥ  dṛḍha-vratā dṛḍhāny askhalitāny ekādaśī-janmāṣṭamy-upoṣaṇādīni vratāni yeṣāṃ te  nitya-yuktā bhāvinaṃ man-nitya-saṃyogaṃ vāñchantaḥ āśaṃsāyāṃ bhūtavac ca [pāṇ 3.3.132] iti sūtrād vartamāne 'pi bhūta-kālika-kta-pratyayaḥ", "category": "Epic, Mahabharata", "book": "Bhagavad Gita", "position": "Chapter 9, Verse 14"}
{"quote": "jñāna-yajñena cāpy anye yajanto mām upāsate  ekatvena pṛthaktvena bahudhā viśvato-mukham", "category": "Epic, Mahabharata", "book": "Bhagavad Gita", "position": "Chapter 9, Verse 15"}
{"quote": "śrīdharaḥ - kiṃ ca jñāneti  vāsudevaḥ sarvam ity evaṃ sarvātmatva-darśanaṃ jñānam  tad eva yajñaḥ  tena jñāna-yajñena māṃ yajantaṃ pūjayanto 'nye 'py upāsate  tatrāpi kecid ekatvenābheda-bhāvanayā  kecit pṛthaktvena pṛthag-bhāvanayā dāso 'ham iti  kecit tu viśvato-mukhaṃ sarvātmakaṃ māṃ bahudhā brahma-rudrādi-rūpeṇopāsate", "category": "Epic, Mahabharata", "book": "Bhagavad Gita", "position": "Chapter 9, Verse 15"}
{"quote": "madhusūdanaḥ - idānīṃ ye evam ukta-śravaṇa-manana-nididhyāsanāsamarthās te 'pi vividhā uttamā madhyamā mandāś ceti sarve 'pi svānurūpyeṇa mām upāsata ity āha jñāna-yajñeneti  anye pūrvokta-sādhanānuṣṭhānāsamarthā jñāna-yajñena tvaṃ vā aham asmi bhagavo devate ahaṃ vai tvam asi ity ādi-śruty-uktam ahaṅgrahopāsanaṃ jñānaṃ sa eva parameśvara-yajana-rūpatvād yajñas tena  ca-kāra evārthe  api-śabdaḥ sādhanāntara-tyāgārthaḥ  kecit sādhanāntara-nispṛhāḥ santa upāsyopāsakābheda-cintā-rūpeṇa jñāna-yajñenaikatvena bheda-vyāvṛttyā mām evopāsate cintayanty uttamāḥ  anye tu kecin madhyamāḥ pṛthaktvenopāsyopāsakayor bhedena ādityo brahmety ādeśaḥ [chāu 3.19.1] ity ādi-śruty-uktena pratīkopāsana-rūpeṇa jñāna-yajñena mām evopāsate  anye tv ahaṅgrahopāsane pratīkopāsane vāsamarthāḥ kecin mandā kāṃcid anyāṃ devatāṃ copāsīnāḥ kānicit karmāṇi vā kurvāṇā bahudhā tais tair bahubhiḥ prakārair viśva-rūpaṃ sarvātmānaṃ māma evopāsate  tena tena jñāna-yajñeneti uttarottarāṇāṃ krameṇa pūrva-pūrva-bhūmi-lābhaḥ", "category": "Epic, Mahabharata", "book": "Bhagavad Gita", "position": "Chapter 9, Verse 15"}
{"quote": "atra nādevo devam arcayet iti tāntrika-dṛṣṭyā gopālo 'ham iti bhāvanāvattve yā gopālopāsanā sā ahaṅgrahopāsanā  tathā yaḥ parameśvaro viṣṇuḥ sa hi sūrya eṣa nānyaḥ  sa hi indra eva nānyaḥ  sa hi soma eva nānyaḥ ity evaṃ bhedenaikasyā eva bhagavad-vibhūter yā upāsanā sā pratīkopāsanā  viṣṇuḥ sarva iti samasta-vibhūty-upāsanā viśvarūpopāsaneti jñāna-yajñasya traividhyam  yad vā ekatvena pṛthaktvena ity eka eva ahaṅgrahopāsanā gopālo 'haṃ gopālasya dāso 'ham ity ubhaya-bhāvanā-mayī samudra-gāminī nadīva samudra-bhinno 'bhinnā ceti  tadā ca jñāna-yajñasya traividhyam", "category": "Epic, Mahabharata", "book": "Bhagavad Gita", "position": "Chapter 9, Verse 15"}
{"quote": "baladevaḥ -- evaṃ kevala-svarūpa-niṣṭhān kīrtanādi-śuddha-bhakti-pradhānān mahātma-śabditān abhidhāya guṇī-bhūta-tat-kīrtanādi-jñāna-pradhānān bhaktān āha jñāneti  pūrvato 'nye kecana bhaktāḥ pūrvoktena kīrtanādi-jñāna-yajñena ca yajanto mām upāsate  tatra prakāram āha bahudhā bahu-prakāreṇa pṛthaktvena prapañcākāreṇa pradhāna-mahad-ādyātmanā viśvatomukham indrādi-daivatātmanā cāvasthitaṃ mām ekatvenopāsate  ayam atra niṣkarṣaḥ - sūkṣma-cid-acic-chaktimān satya-saṅkalpaḥ kṛṣṇo bahu syām iti svīyena saṅkalpena sthūla-cid-acic-chaktimān eka eva brahmādi-stambānta-vicitra-jagad-rūpatayāvatiṣṭhata ity anusandhinā tādṛśasya mama kīrtanādinā ca mām upāsata iti", "category": "Epic, Mahabharata", "book": "Bhagavad Gita", "position": "Chapter 9, Verse 15"}
{"quote": "ahaṃ kratur ahaṃ yajñaḥ svadhāham aham auṣadham mantro 'ham aham evājyam aham agnir ahaṃ hutam", "category": "Epic, Mahabharata", "book": "Bhagavad Gita", "position": "Chapter 9, Verse 16"}
{"quote": "pitāham asya jagato mātā dhātā pitāmahaḥ  vedyaṃ pavitram oṃkāra ṛk sāma yajur eva ca", "category": "Epic, Mahabharata", "book": "Bhagavad Gita", "position": "Chapter 9, Verse 17"}
{"quote": "gatir bhartā prabhuḥ sākṣī nivāsaḥ śaraṇaṃ suhṛt  prabhavaḥ pralayaḥ sthānaṃ nidhānaṃ bījam avyayam", "category": "Epic, Mahabharata", "book": "Bhagavad Gita", "position": "Chapter 9, Verse 18"}
{"quote": "tapāmy aham ahaṃ varṣaṃ nigṛhṇāmy utsṛjāmi ca  amṛtaṃ caiva mṛtyuś ca sad asac cāham arjuna", "category": "Epic, Mahabharata", "book": "Bhagavad Gita", "position": "Chapter 9, Verse 19"}
{"quote": "śrīdharaḥ - sarvātmatāṃ prapañcayati ahaṃ kratur iti caturbhiḥ  kratuḥ śrauto 'gniṣṭomādiḥ  yajñaḥ smārtaḥ pañca-mahā-yajñādiḥ  svadhā pitry-arthaṃ śrāddhādiḥ  auṣadham auṣadhi-prabhavam annam  bheṣajaṃ vā  mantro yājya-purodho-vākyādiḥ  ājyaṃ homādi-sādhanam  agnir āhavanīyādiḥ  hutaṃ homaḥ  etat sarvam aham eva", "category": "Epic, Mahabharata", "book": "Bhagavad Gita", "position": "Chapter 9, Verse 16"}
{"quote": "kiṃ ca piteti  dhātā karma-phala-vidhātā  vedyaṃ jñeyaṃ vastu  pavitraṃ śodhakam  prāyaścittātmakaṃ vā  oṅkāraḥ praṇavaḥ  ṛg-ādayo vedāś cāham eva  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 9, Verse 17"}
{"quote": "kiṃ ca gatir iti  gamyata iti gatiḥ phalam  bhartā poṣaṇa-kartā  prabhur niyantā  sākṣī śubhāśubha-draṣṭā  nivāso bhoga-sthānam  śaraṇaṃ rakṣakaḥ  suhṛd dhita-kartā  prakarṣeṇa bhavaty aneneti prabhavaḥ sraṣṭā  pralīyate 'neneti pralayaḥ saṃhartā  tiṣṭhaty asminn iti sthānam ādhāraḥ  nidhīyate 'sminn iti nidhānaṃ laya-sthānam  bījaṃ kāraṇam  tathāpy avyayam avināśi  na tu brīhy-ādi-bījavan naśvaram ity arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 18"}
{"quote": "kiṃ ca tapāmy aham iti  ādityātmanā sthitvā nidāgha-kāle tapāmi jagatas tāpaṃ karomi  vṛṣṭi-samaye ca varṣam utsṛjāmi vimuñcāmi  kadācit tu varṣaṃ nigṛhṇāmy ākarṣāmi  amṛtaṃ jīvanaṃ mṛtyuś ca nāśaḥ  sat sthūlaṃ dṛśyam  asac ca sūkṣma-dṛśyam  etaṃ sarvam aham eveti  evaṃ matvā mām eva bahudhopāsata iti pūrvenaivānvayaḥ", "category": "Epic, Mahabharata", "book": "Bhagavad Gita", "position": "Chapter 9, Verse 19"}
{"quote": "madhusūdanaḥ - yadi bahudhopāsate tarhi kathaṃ tvām evety āśaṅkyātmano viśvarūpatvaṃ prapañcayati caturbhiḥ aham iti  sarvasva-rūpo 'ham iti vaktavye tat tad eka-deśa-kathanam avayutyānuvādena vaiśvānare dvādaśaka-pāle 'ṣṭākapālatvādi-kathanavat  kratuḥ śrauto 'gniṣṭomādiḥ  yajñāḥ smārto vaiśvadevādir mahā-yajñatvena śruti-smṛti-prasiddhaḥ  svadhā 'nnaṃ pitṛbhyo dīyamānam  auṣadham auṣadhi-prabhavam annaṃ sarvaiḥ prāṇibhir bhujyamānaṃ bheṣajaṃ vā  mantro yājyāpuronuvākyādir yenoddiśya havir dīyate devebhyaḥ  ājyaṃ ghṛtaṃ sarva-havir upalakṣaṇam idam  agnir āhavanīyādir haviṣprakṣepādhikaraṇam  hutaṃ havanaṃ haviṣprakṣepaḥ etat sarvam ahaṃ parameśvara eva  etad ekaika-jñānam api bhagavad-upāsanam iti kathayituṃ pratyekam ahaṃ-śabdaḥ  kriyā-kāraka-phala-jātaṃ kim api bhagavad atiriktaṃ nāstīti saumāyārthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 16"}
{"quote": "kiṃ ca  asya jagataḥ sarvasya prāṇi-jātasya pitā janayitā  mātā janayitrī  dhātā poṣayitā tat-tat-karma-phala-vidhātā vā  pitāmahaḥ pituḥ pitā  vedyaṃ vedayitavyaṃ vastu  pūyate 'neneti pavitraṃ pāvanaṃ śuddhi-hetur gaṅgā-snāna-gāyatrī-japādi  veditavye brahmaṇi vedana-sādhanam oṃkāraḥ  niyatākṣara-pādā ṛk  gīti-viśiṣṭā saiva sāma  sāma-padaṃ tu gīti-mātrasyaivābhidhāyakam ity anyat  gīti-rahitam aniyatākṣaraṃ yajuḥ  etat trividhaṃ mantra-jātaṃ karmopayogi  ca-kārād atharvāṅgiraso 'pi gṛhyante  eva-kāro 'ham evety avadhāraṇārthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 17"}
{"quote": "bhartā poṣṭā sukha-sādhanasyaiva dātā  prabhuḥ svāmī madīyo 'yam iti svīkartā  sākṣī sarva-prāṇināṃ śubhāśubha-draṣṭā  nivasanty asminn iti nivāso bhoga-sthānam  śīryate duḥkham asminn iti śaraṇaṃ prapannānām ārti-hṛt  suhṛt pratyupakārānapekṣaḥ sannupakārī  prabhava utpattiḥ  pralayo vināśaḥ  sthānaṃ sthitḥ  yad vā prakarṣeṇa bhavanty aneneti prabhavaḥ sraṣṭā  prakarṣeṇa līyante 'neneti pralayaḥ saṃhartā  tiṣṭhanty asminn iti sthānam ādhāraḥ  nidhīyate nikṣipyate tat-kāla-bhogyatayā kālāntaropabhogyaṃ vastv asminn iti nidhānaṃ sūkṣma-rūpa-sarva-vastv-adhikaraṇaṃ pralaya-sthānam iti yāvat  śaṅkha-padmādi-nidhir vā  bījam utpatti-kāraṇam  avyayam avināśi na tu brīhy-ādivad vinaśvaram  tenānādy-anantaṃ yat kāraṇaṃ tad apy aham eveti pūrveṇaiva sambandhaḥ", "category": "Epic, Mahabharata", "book": "Bhagavad Gita", "position": "Chapter 9, Verse 18"}
{"quote": "kiṃ ca tapāmy aham iti  tapāmy aham ādityaḥ san  tataś ca tāpa-vaśād ahaṃ varṣaṃ pūrva-vṛṣṭi-rūpaṃ rasaṃ pṛthivyā nigṛhṇāmy ākarṣāmi kaiścid raśmibhir aṣṭasu māseṣu  punas tam eva nigṛhītaṃ rasaṃ caturṣu māseṣu kaiścid raśmibhir utsṛjāmi ca vṛṣṭi-rūpeṇa prakṣipāmi ca bhūmau  amṛtaṃ ca devānāṃ sarva-prāṇināṃ jīvanaṃ vā  eva-kārasyāham ity anena sambandhaḥ  mṛtyuś ca martyānāṃ sarva-prāṇināṃ vināśo vā  sat yat sambandhitayā yad vidyate tat tatra sat  asac ca yat-sambandhitayā yac ca vidyate tat tatrāsat  etaṃ sarvam aham eva he 'rjuna  tasmāt sarvātmānaṃ māṃ viditvā sva-svādhikārānusāreṇa bahubhiḥ prakārair mām evopāsata ity upapannam", "category": "Epic, Mahabharata", "book": "Bhagavad Gita", "position": "Chapter 9, Verse 19"}
{"quote": "ādityo bhūtvā nidāghe tapāmi prāvṛṣi varṣam utsṛjāmi  kadācic caiva graha-rūpeṇa varṣaṃ nigṛhṇāmi ca  amṛtaṃ mokṣaṃ mṛtyuḥ saṃsāraḥ  sad asat sthūla-sūkṣmaḥ  etat sarvam aham eveti matvā viśvatomukhaṃ mām upāsata iti pūrvenānvayaḥ", "category": "Epic, Mahabharata", "book": "Bhagavad Gita", "position": "Chapter 9, Verse 19"}
{"quote": "traividyā māṃ somapāḥ pūta-pāpā yajñair iṣṭvā svar-gatiṃ prārthayante  te puṇyam āsādya surendra-lokam aśnanti divyān divi deva-bhogān", "category": "Epic, Mahabharata", "book": "Bhagavad Gita", "position": "Chapter 9, Verse 20"}
{"quote": "śrīdharaḥ - tad evam avajānanti māṃ mūḍhā ity ādi śloka-dvayena kṣipra-phalāśayā devatāntaraṃ yajanto māṃ nādriyanta ity abhaktā darśitāḥ  mahātmānas tu māṃ pārthety ādinā ca mad-bhaktā uktāḥ  tatraikatvena pṛthaktvena vā ye parameśvaraṃ na bhajanti teṣāṃ janma-mṛtyu-pravāho durvāra ity āha traividyā iti dvābhyām  ṛg yajuḥ sāma lakṣaṇās tisro vidyāyeṣāṃ te trividyāḥ  trividyā eva traividyāḥ  svārthe tad-dhitaḥ  trisro vidyā adhīyate jānanti vā  traividyā veda-trayokta-karma-parāḥ ity arthaḥ  veda-traya-vihita-yajñair mām iṣṭvā mamaiva rūpaṃ devatānataram ity ajānanto 'pi vastuta indrādi-rūpeṇa mām eveṣṭvā sampūjya  yajña-śeṣaṃ somaṃ pibantīti somapāḥ  tenaiva pūta-pāpāḥ śodhita-kalmaṣāḥ santaḥ svargatiṃ svargaṃ prati gatiṃ ye prārthayante te puṇya-phala-rūpaṃ surendra-lokaṃ svargam āsādya prāpya  divi svarge  divyānuttamān devānāṃ bhogān  aśnanti bhuñjate", "category": "Epic, Mahabharata", "book": "Bhagavad Gita", "position": "Chapter 9, Verse 20"}
{"quote": "ṛg-veda-yajur-veda-sāma-veda-lakṣaṇā hautrādhvarya-vaudgātra-pratipatti-hetavas tisro vidyā yeṣāṃ te tri-vidyās tri-vidyā eva svārthika-tad-dhitena traividyās tisro vidyā vidantīt vā veda-traya-vido yājñikā yajñair agniṣṭomādibhiḥ krameṇa savana-traye vasu-rudrād ity arūpiṇaṃ mām īśvaram iṣṭvā tad-rūpeṇa mām ajānanto 'pi vastu-vṛttena pūjayitvābhiṣutya hutvā ca somaṃ pibantīti somapāḥ santas tenaiva soma-pānena pūta-pāpā nirasta-svarga-bhoga-pratibandhaka-pāpāḥ sakāmatayā svar-gatiṃ prārthayante na tu sattva-śuddhi-jñānotpatty-ādi  te divi svarge loke puṇyaṃ puṇya-phalaṃ sarvotkṛṣṭaṃ surendra-lokaṃ śata-kratoḥ sthānam āsādya divyān manuṣyair alabhyān deva-bhogān deva-dehopabhogyān kāmān aśnanti bhuñjate", "category": "Epic, Mahabharata", "book": "Bhagavad Gita", "position": "Chapter 9, Verse 20"}
{"quote": "viśvanāthaḥ --- evaṃ trividhopāsanāvanto 'pi bhaktā eva mām eva parameśvaraṃ jānanto mucyante  ye tu karmiṇas te na mucyanta evety āha dvābhyāṃ traividyā iti  ṛg-yajuḥ-sāma-lakṣaṇās tisro vidyā adhīyante jānanti vā traividyā veda-trayokta-karma-parā ity arthaḥ  yajñair mām iṣṭvendrādayo mamaiva rūpāṇi ity ajānanto 'pi vastuta indrādi-rūpeṇa mām eveṣṭvā yajña-śeṣaṃ somaṃ pibantīti somapās te puṇyaṃ prāpya", "category": "Epic, Mahabharata", "book": "Bhagavad Gita", "position": "Chapter 9, Verse 20"}
{"quote": "baladevaḥ - evaṃ svabhaktānāṃ vṛttam abhidhāya teṣām eva viśeṣaṃ bodhayituṃ sva-vimukhānāṃ vṛttim āha traividyā iti dvābhyām  tisṝṇāṃ vidyānāṃ samāhāras trividyaṃ  tad ye 'dhīyante vidanti ca te traividyāḥ  tad adhīte tad veda iti sūtrād aṇ  ṛg-yajuḥ-sāmokta-karma-parā ity arthaḥ  trayī-vihitair jyotiṣṭomādibhir yajñair mām iṣṭvendrādayo mamaiva rūpāṇy avidvanto 'pi vastutas tat-tad-rūpeṇāvasthitaṃ mām evāradhyety arthaḥ  somapā yajña-śeṣaṃ somaṃ pibantaḥ  pūta-pāpā vinaṣṭ-svargādi-prāpti-virodha-kalmaṣāḥ santo ye svargatiṃ prārthayante te puṇyam ity ādi visphuṭārthaḥ  mayaiva dattam iti śeṣaḥ", "category": "Epic, Mahabharata", "book": "Bhagavad Gita", "position": "Chapter 9, Verse 20"}
{"quote": "te taṃ bhuktvā svarga-lokaṃ viśālaṃ kṣīṇe puṇye martya-lokaṃ viśanti  evaṃ trayī-dharmam anuprapannā gatāgataṃ kāma-kāmā labhante", "category": "Epic, Mahabharata", "book": "Bhagavad Gita", "position": "Chapter 9, Verse 21"}
{"quote": "śrīdharaḥ - tataś ca te tam iti  te svarga-kāmās taṃ prārthitaṃ vipulaṃ svarga-lokaṃ tat-sukhaṃ bhuktvā bhoga-prāpake puṇye kṣīṇe sati martya-lokaṃ viśanti  punar apy evam eva veda-traya-vihitaṃ dharmam anugatāḥ kāma-kāmā bhogān kāmayamānā gatāgataṃ yātāyātaṃ labhante", "category": "Epic, Mahabharata", "book": "Bhagavad Gita", "position": "Chapter 9, Verse 21"}
{"quote": "madhusūdanaḥ - tataḥ kim aniṣṭam iti tadāha te tam iti  te sakāmās taṃ kāmyena puṇyena prāptaṃ viśālaṃ vistīrṇaṃ svarga-lokaṃ bhuktvā tad-bhoga-janake puṇye kṣīṇe sati tad-deha-nāśāt punar deha-grahaṇāya martya-lokaṃ viśanti punar garbha-vāsādi-yātanā anubhavantīty arthaḥ  punaḥ punar evam ukta-prakāreṇa  hiḥ prasiddhy-arthaḥ  traidharmyaṃ hautrādhvaryavaudgātra-dharma-trayāha jyotirṣṭomādikaṃ kāmyaṃ karma  trayī-dharmam iti pāṭhe 'pi trayyā veda-trayeṇa pratipāditaṃ dharmam iti sa evārthaḥ  anupapannā anādau saṃsāre pūrva-pratipatty-apekṣayānu-śabdaḥ  pūrva-pratipatty-anantaraṃ manuṣya-lokam āgatya punaḥ pratipannāḥ  kāma-kāmā divyān bhogān kāmayamānā evaṃ gatāgataṃ labhante karma kṛtvā svargaṃ yānti tata āgatya punaḥ karma kurvantīty evaṃ garbha-vāsādi-yātanā-pravāhas teṣām aniśam anuvartata ity abhiprāyaḥ  viśvanāthaḥ --- gatāgataṃ punaḥ punar mṛtyu-janmanī baladevaḥ - tataś ca te tam iti te svarga-prārthakāḥ prārthitaṃ taṃ svarga-lokaṃ bhuktvā tat-prāpake puṇye kṣīṇe sati martya-lokaṃ viśanti pañcāgni-vidyokta-rītyā bhuvi brāhmaṇādi-janmāni labhante punar apy evam eva trayī-vihitaṃ dharmam anutiṣṭhantaḥ kāma-kāmāḥ svarga-bhogecchavo gatāgataṃ labhante saṃsarantīty arthaḥ  bhg 9.22", "category": "Epic, Mahabharata", "book": "Bhagavad Gita", "position": "Chapter 9, Verse 21"}
{"quote": "ananyāś cintayanto māṃ ye janāḥ paryupāsate  teṣāṃ nityābhiyuktānāṃ yoga-kṣemaṃ vahāmy aham", "category": "Epic, Mahabharata", "book": "Bhagavad Gita", "position": "Chapter 9, Verse 22"}
{"quote": "śrīdharaḥ - mad-bhaktās tu mat-prasādena kṛtārthā bhavantīty āha ananyāḥ iti  ananyā nāsti mad-vyatirekeṇānyat kāmayaṃ yeṣāṃ te  tathābhūtā ye janā māṃ cintayantaḥ sevante teṣāṃ nityābhiyuktānāṃ sarvadā mad-eka-niṣṭhānāṃ yogaṃ dhanādi-lābhaṃ kṣemaṃ ca tat-pālanaṃ mokṣaṃ vā  tair aprārthitam apy aham eva vahāmi prāpayāmi", "category": "Epic, Mahabharata", "book": "Bhagavad Gita", "position": "Chapter 9, Verse 22"}
{"quote": "teṣāṃ jñānī nitya-yukta eka-bhaktir viśiṣyate  priyo hi jñānino 'tyartham ahaṃ sa ca mama priyaḥ  [gītā 7.17] iti hy uktam  yadyapi sarveṣām api yoga-kṣemaṃ vahati bhāgavāṃs tathāpy anyeṣāṃ prayatnam utpādya tad-dvārā vahati jñānināṃ tu tad-arthaṃ prayatnam utpādya vahatīti viśeṣaḥ  viśvanāthaḥ --- mad-ananya-bhaktānāṃ sukhaṃ tu na karma-prāpyaṃ kintu mad-dattam evety āha ananyā iti  nityam eva sadaivābhiyuktānāṃ paṇḍitānām iti tad anye nityam apaṇḍitā iti bhāvaḥ  yad vā nitya-saṃyoga-spṛhāvatāṃ yogo dhanādi-lābhaḥ kṣemaṃ tat-pālanaṃ ca tair tair anapekṣitam apy aham eva vahāmy atra karomīty aprayujya vahāmīti prayogāt teṣāṃ śarīra-poṣaṇa-bhāro mayaivohyate yathā svakalatra-putrādi-poṣaṇa-bhāro gṛhastheneti bhāvaḥ  na ca anyeṣām iva teṣām api yoga-kṣemaṃ karma-prāpyam evety ata ātmārāmasya sarvetodāsīnasya parameśvarasya tava kiṃ tad-vahaneneti vācyam  bhaktir asya bhajanaṃ tad ihāmutropādhi-nairāsyenāmuṣmin manaḥ-kalpanam etad eva naiṣkarmyam  iti śruter mad-anya-bhaktānāṃ niṣkāmatvena naiṣkarmyāt teṣu dṛṣṭaṃ sukhaṃ mad-dattam eva  tatra mama sarvatrodāsīnasyāpi sva-bhakta-vātsalyam eva hetur jñeyaḥ  na caivaṃ tvayi sveṣṭa-deve sva-nirvāha-bhāraṃ dadānās te bhaktāḥ prema-śūnyā iti vācyam  tair mayi sva-bhārasya sarvathaivānarpaṇāt mayaiva svecchayā grahaṇāt  na ca saṅkalpa-mātreṇa viśva-sṛṣṭy-ādi kartuṃ mamāyaṃ bhāro jñeyaḥ  yad vā bhakta-janāsaktasya mama sva-bhogya-kāntābhāra-vahanam iva tadīya-yoga-kṣema-vahanam atisukha-pradam iti", "category": "Epic, Mahabharata", "book": "Bhagavad Gita", "position": "Chapter 9, Verse 22"}
{"quote": "baladevaḥ - atha sva-bhaktānāṃ viśeṣaa nirūpayati ananyā iti  ye janā ananyā mad-eka-prayojanā māṃ cintayanto dhyāyantaḥ paritaḥ kalyāṇa-guṇa-ratnāśrayatayā vicitrādbhuta-līlā-pīyūṣāśrayatayā divya-vihbūty-āśrayatayā copāsate bhajanti teṣāṃ nityaṃ sarvadaiva mayy abhiyuktānāṃ vismṛta-deha-yātrāṇām aham eva yoga-kṣemam annādy-āharaṇaṃ tat-saṃrakṣaṇaṃ ca vahāmi  atra karomīty anuktvā vahāmīty uktis tu tat-poṣaṇa-bhāro mayaiva voḍhavyo gṛhasthasyeva kuṭumba-poṣaṇa-bhāra iti vyanakti  evam āha sūtrakāraḥ svāminaḥ phala-śruter ity ātreyaḥ [vs 3.4.44] iti  atrāhuḥ teṣāṃ nityaṃ mayā sārdham abhiyogaṃ vāñchatāṃ yogaṃ mat-prāpti-lakṣaṇaṃ kṣemaṃ ca matto 'punar-āvṛtti-lakṣaṇam aham eva vahāmi  teṣāṃ mat-prāpaṇa-bhāro mamaiva  na tv arcir-āder deva-gaṇasyeti  evam evābhidhāsyati dvādaśe - ye tu sarvāṇi karmāṇi ity ādi-dvayena  sūtrakāro 'py evam āha viśeṣaṃ ca darśayati [vs 4.3.16] iti", "category": "Epic, Mahabharata", "book": "Bhagavad Gita", "position": "Chapter 9, Verse 22"}
{"quote": "ye 'py anya-devatā-bhaktā yajante śraddhayānvitāḥ  te 'pi mām eva kaunteya yajanty avidhi-pūrvakam", "category": "Epic, Mahabharata", "book": "Bhagavad Gita", "position": "Chapter 9, Verse 23"}
{"quote": "śrīdharaḥ - nanu ca tvad-vyatirekeṇa vastuto devatāntarasyābhāvādindrādi-sevino 'pi tvad-bhaktā eveti kathaṃ te gatāgataṃ labheran ? tatrāha ye 'pīti  śraddhayopetā bhaktāḥ santo ye janā anya-devatā indrādi-rūpā yajante te 'pi mām eva yajantīti satyaṃ kintu avidhi-pūrvakam  mokṣa-prāpakaṃ vidhiṃ vinā yajanti  atas te punar āvartante", "category": "Epic, Mahabharata", "book": "Bhagavad Gita", "position": "Chapter 9, Verse 23"}
{"quote": "madhusūdanaḥ - nanv anyā api devatās tvam eva tvad-vyatiriktasya vastv-antarasyābhāvāt  tathā ca devatāntara-bhaktā api tvām eva bhajanta iti na ko 'pi viśeṣaḥ syāt  tena gatāgataṃ kāma-kāmā vasu-rudrādityādi-bhaktā labhante  ananyāś cintayanto māṃ tu kṛta-kṛtyā iti katham uktaṃ tatrāha ye 'pīti  yathā mad-bhaktā mām eva yajanti tathā ye 'nya-devatānāṃ vasv-ādīnāṃ bhaktā yajante jyotiṣṭomādibhiḥ śraddhayāstikya-buddhyā 'nvitāḥ  te 'pi mad-bhaktā iva he kaunteya tat-tad-devatā-rūpeṇa sthitaṃ mām eva yajanti pūjayanti  avidhi-pūrvakam avidhir ajñānaṃ tat-pūrvakaṃ sarvātmatvena mām ajñātvā mad-bhinnatvena vastv-ādīn kalapayitvā yajantīty arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 23"}
{"quote": "viśvanāthaḥ --- nanu ca jñāna-yajñena cāpy anye ity anena tvayā svasyaivopāsanā trividhoktā  tatra bahudhā viśvato-mukham iti tṛtīyāyā upāsanāyā jñāpanārtham  ahaṃ kratur ahaṃ yajñaḥ ity ādi svasya viśva-rūpatvaṃ darśitaṃ  ataḥ karma-yogena karmāṅga-bhūtendrādi-yājakās tathā prādhānyenaiva devatāntara-bhaktā api tvad-bhaktā eva  kathaṃ tarhi te na mucyante ? yad uktaṃ tvayā gatāgataṃ kāma-kāmā labhante iti  antavat tu phalaṃ teṣām iti ca  tatrāha ye 'pīti satyaṃ mām eva yajantīti  kintv avidhi-pūrvakam mat-prāpakaṃ vidhiṃ vinaiva yajanty ataḥ punar āvartante", "category": "Epic, Mahabharata", "book": "Bhagavad Gita", "position": "Chapter 9, Verse 23"}
{"quote": "baladevaḥ - nanv indrādi-yājino 'pi vastutas tvad-yājina eva teṣāṃ kuto gatāgatam iti cet tatrāha ye 'pīti  ye janā anya-devatā-bhaktāḥ kevaleṣv indrādiṣu bhaktimantaḥ śraddhayā ataeva phala-pradā iti dṛḍha-viśvāsenopetāḥ santo yajante yajñais tān arcayanti  te 'pi mām eva yajanti iti satyam etat  kintv avidhi-pūrvakaṃ te yajanti yena vidhinā gatāgata-nivartakā mat-prāptiḥ syāt taṃ vidhiṃ vinaiva  atas tat te labhante", "category": "Epic, Mahabharata", "book": "Bhagavad Gita", "position": "Chapter 9, Verse 23"}
{"quote": "ahaṃ hi sarva-yajñānāṃ bhoktā ca prabhur eva ca  na tu mām abhijānanti tattvenātaś cyavanti te", "category": "Epic, Mahabharata", "book": "Bhagavad Gita", "position": "Chapter 9, Verse 24"}
{"quote": "śrīdharaḥ - etad eva vivṛṇoti aham iti  sarveṣāṃ yajñānāṃ tat-tad-devatā-rūpeṇāham eva bhoktā  prabhuś ca svāmī  phala-dātā cāpy aham evety arthaḥ  evambhūtaṃ māṃ te tattvena yathāvan nābhijānanti  ataś cyavanti pracyavante punar āvartante  ye tu sarva-devatāsu mām evātaryāminaṃ paśyanto yajanti te tu nāvartante", "category": "Epic, Mahabharata", "book": "Bhagavad Gita", "position": "Chapter 9, Verse 24"}
{"quote": "madhusūdanaḥ - avidhi-pūrvakatvaṃ vivṛṇvan phala-pracyutim amīṣām āha aham hīti  ahaṃ bhagavān vāsudeva eva sarveṣāṃ yajñānāṃ śrautānāṃ smārtānāṃ ca tat-tad-devatā-rūpeṇa bhoktā ca svenāntaryāmi-rūpeṇādhiyajñatvāt prabhuś ca phala-dātā ceti prasiddham etat  devatāntara-yājinas tu mām īdṛśaṃ tattvena bhoktṛtvena prabhutvena ca bhagavān vāsudeva eva vastv-ādi-rūpeṇa yajñānāṃ bhoktā svena rūpeṇa ca phala-dātā na tad-anyo 'sti kaścid ārādhya ity evaṃ-rūpeṇa na jānanti  ato mat-svarūpāparijñānān mahatāyāseneṣṭvāpi mayy anarpita-karmāṇas tat-tad-deva-lokaṃ dhūmādi-mārgeṇa gatvā tad-bhogānte cyavanti pracyavante tad-bhoga-janaka-karma-kṣayāt tad-dehādi-viyuktāḥ punar deha-grahaṇāya manuṣya-lokaṃ pratyāvartante  ye tu tat-tad-devatāsu bhagavantam eva sarvāntaryāmiṇaṃ paśyanto yajante te bhagavad-arpita-karmāṇas tad-vidyā-sahita-karma-vaśād arcir-ādi-mārgeṇa brahma-lokaṃ gatvā tatrotpanna-samyag-darśanās tad-bhogānte mucyanta iti vivekaḥ", "category": "Epic, Mahabharata", "book": "Bhagavad Gita", "position": "Chapter 9, Verse 24"}
{"quote": "viśvanāthaḥ --- avidhi-pūrvakatvaṃ evāha aham iti  devatāntara-rūpeṇāham eva bhoktā prabhuḥ svāmī phala-dātā cāham evati  māṃ tu tattvena na jānanti  yathā sūryasyāham upāsakaḥ  sūrya eva mayi prasīdatu  sūrya eva mad-abhīṣṭaṃ phalaṃ dadātu  sūrya eva parameśvara iti teṣāṃ buddhiḥ  na tu parameśvaro nārāyaṇa eva sūryaḥ  sa eva tādṛśa-śraddhotpādakaḥ  sa eva mahyaṃ sūryopāsanā-phala-pradaḥ  iti buddhi-ratas tattvato mad-abhijñānābhāvāt te cyavante  bhagavān nārāyaṇa eva sūryādi-rūpeṇārādhyate iti bhāvanayā viśvato-mukhaṃ mām upāsīnās tu mucyanta eva  tasmān mad-vibhūtiṣu sūryādiṣu pūjā mad-vibhūti-jñāna-pūrvikaiva kartavyā  na tv anyathā iti dyotitam", "category": "Epic, Mahabharata", "book": "Bhagavad Gita", "position": "Chapter 9, Verse 24"}
{"quote": "baladevaḥ - avidhi-pūrvakatāṃ darśayati ahaṃ hīti  aham evendrādi-rūpeṇa sarveṣāṃ yajñānāṃ bhoktā prabhuḥ svāmī pālakaḥ phaladaś cety evaṃ tattvena māṃ nābhijānanti  atas te cyavanti saṃsaranti", "category": "Epic, Mahabharata", "book": "Bhagavad Gita", "position": "Chapter 9, Verse 24"}
{"quote": "yānti deva-vratā devān pitṝn yānti pitṛ-vratāḥ  bhūtāni yānti bhūtejyā yānti mad-yājino 'pi mām", "category": "Epic, Mahabharata", "book": "Bhagavad Gita", "position": "Chapter 9, Verse 25"}
{"quote": "śrīdharaḥ - tad evopapādayati yāntīti  deveṣv indrādiṣu vrataṃ niyamo yeṣāṃ te antavanto devān yānti  ataḥ punar āvartante  pitṝṣu vrataṃ yeṣāṃ śrāddhādi-kriyā-parāṇāṃ te pitṝn yānti  bhūteṣu vinārakamātṛpaṇādiṣu ijyā pūjā yeṣāṃ te bhūtejyā bhūtāni yānti  māṃ yaṣṭuṃ śīlaṃ yeṣāṃ te mad-yājinaḥ  te mām evākṣayaṃ paramānanda-svarūpaṃ yānti", "category": "Epic, Mahabharata", "book": "Bhagavad Gita", "position": "Chapter 9, Verse 25"}
{"quote": "evaṃ devatāntarārādhanasya tat-tad-devatā-rūpatvam antavat phalam uktvā bhagavad-ārādhanasya bhagavad-rūpatvam anantaṃ phalam āha māṃ bhagavantaṃ yaṣṭuṃ pūjayituṃ śīlaṃ yeṣāṃ te mad-yājinaḥ sarvāsu devatāsu bhagavad-bhāva-darśino bhagavad-ārādhana-parāyaṇā māṃ bhagavantam eva yānti  samāne 'py āyāse bhagavantam anataryāmiṇam ananta-phala-dam anārādhya devatāntaram ārādhyāntavat-phalaṃ yāntīty aho durdaiva-vaibhavam ajñānām ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 25"}
{"quote": "viśvanāthaḥ --- nanu ca tat-tad-devatā-pūjā-paddhatau yo yo vidhir uktas tenaiva vidhinā sā sā devatā pūjyata eva  yathā viṣṇu-pūjā-paddhatau ya eva vidhis tenaiva vaiṣṇavā viṣṇuṃ pūjayanti  ato devatāntara-bhaktānāṃ ko doṣa iti cet satyam  tarhi tāṃ tāṃ devatāṃ tad-bhaktāḥ prāpnuvanty eva ity ayaṃ nyāya eva ity āha yāntīti  tena tat-tad-devatānām api naśvaratvāt tat-tad-devatā-bhaktāḥ katham anaśvaro bhavantu ? ahaṃ tv anaśvaro nityo mad-bhaktā apy anaśvarāḥ iti te nityā eveti dyotitam  bhavān ekaḥ śiṣyate śeṣa-saṃjñaḥ [bhp 10.3.25] iti  eko nārāyaṇa evāsīn na brahmā na ca śaṅkaraḥ iti  parārdhānte so 'budhyata gopa-rūpo me purastād āvirbabhūva [gtu 1.25] iti  na cyavante ca mad-bhaktā mahati pralaye 'pi [skandap kāśī-khaṇḍe] ity ādi śruti-smṛtibhyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 25"}
{"quote": "baladevaḥ - vastuto mama tat tad devatādi-rūpatayā sthitatve 'pi tad-rūpatayā maj-jñānābhāvād eva temāṃ nāpnuvantīty āha yāntīti  atrādy-apaaryāye vrata-śabdaḥ pūjābhidhāyī paratrejyā-śabdāt  deva-vratā deva-pūjakāḥ sāttvika-darśa-paurṇamāsy-ādi-karmabhir indrādīn yajantas tān eva yānti  pitṛ-vratā rājasāḥ śrāddhādi-karmabhiḥ pitṝn yajantas tān eva yānti  bhūtejyās tāmasās tat-tad-balibhir yakṣa-rakṣo-vināyakān pūjayantas tāny eva bhūtāni yānti  mad-yājinas tu nirguṇāḥ sulabhair dravyair mām arcayanto mām eva yānti  apir avadhāraṇe  ayam arthaḥ - indrādīnāṃ vayam upāsakās ta evāsmākam īśvarāḥ pūjābhiḥ prasīdantaḥ phalāny abhīṣā̆tāni dadyur iti mad-anya-deva-sevakānāṃ bhāvanā  sarva-śaktiḥ sarveśvaro vāsudevas tad-devatādi-rūpeṇāvasthito 'smat-svāmī sulabhopacāraiḥ karmabhir ārādhitaḥ sarvāṇy asmad-abhīṣṭāni dadyād iti mat-sevakānāṃ bhāvanā  tataś ca samānāny eva karmāṇy anutiṣṭhanto 'pi devādi-sevino mad-bhāvanā-vaimukhyāt tān nijeṣṭān evācirāyuṣo 'lpa-vibhūtīn āsādya taiḥ saha parimitān bhogān bhuktvā tad-vināśe vinaśyanti  mat-sevinas tu mām anādi-nidhanaṃ satya-saṅkalpam ananta-vibhūtiṃ vijñānānanda-mayaṃ bhakta-vatsalaṃ sarveśvaraṃ prāpya mattaḥ punar na nivartante  mayā sākam anantāni sukhāni anubhavante mad-dhāmni divye vilasantīti", "category": "Epic, Mahabharata", "book": "Bhagavad Gita", "position": "Chapter 9, Verse 25"}
{"quote": "patraṃ puṣpaṃ phalaṃ toyaṃ yo me bhaktyā prayacchati  tad ahaṃ bhakty-upahṛtam aśnāmi prayatātmanaḥ", "category": "Epic, Mahabharata", "book": "Bhagavad Gita", "position": "Chapter 9, Verse 26"}
{"quote": "śrīdharaḥ - tad evaṃ sva-bhaktānām akṣaya-phalam uktam  anāyāsatvaṃ ca sva-bhakter darśayati patram iti  patra-puṣpādi-mātram api mahyaṃ bhaktyā prītyā yaḥ prayacchati tasy aprayatātmanaḥ śuddha-cittasya niṣkāma-bhaktasya tat-patra-puṣpādikaṃ bhaktyā tena upahṛtaṃ samarpitam aham aśnāmi  na hi mahā-vibhūti-pateḥ parameśvarasya mama kṣudra-devatānām iva bahu-vitta-sādhya-yogādibhiḥ paritoṣaḥ syāt  kintu bhakti-mātreṇa  ato bhaktena samarpitaṃ yat kiñcit patrādi-mātram api tad-anugrahārtham evāśnāmīti bhāvaḥ", "category": "Epic, Mahabharata", "book": "Bhagavad Gita", "position": "Chapter 9, Verse 26"}
{"quote": "kasmāt tuccham api tad aśnāsi ? yasmād bhakty-upahṛtaṃ bhaktyā prītyā samarpitaṃ tena prītyā samarpaṇaṃ mat-svīkāra-nimittam ity arthaḥ  atra bhaktyā prayacchatīty uktvā punar bhakty-upahṛtam iti vadann abhaktasya brāhmaṇatva-tapasvitvādi mat-svīkāra-nimittaṃ na bhavatīti parisaṅkhyāṃ sūcayati  śrīdāma-brāhmaṇānīta-taṇḍula-kaṇa-bhakṣaṇavat prīti-viśeṣa-pratibaddha-bhakṣyābhakṣya-vijñāno bāla iva mātrādy-arpitaṃ patra-puṣpādi bhaktārpitaṃ sākṣād eva bhakṣayāmīti vā  tena bhaktir eva mat-paritoṣa-nimittaṃ na tu devatāntaravad baly-upahārādi bahu-vitta-vyayāyāsa-sādhyaṃ kiṃcid iti devatāntaram apahāya mām eva bhajetety abhiprāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 26"}
{"quote": "viśvanāthaḥ --- varaṃ devāntara-bhaktāvāyāsādhikyaṃ na tu mad-bhaktāv ity āha patram iti  atra bhaktyeti karaṇam  tṛtīyāyāṃ bhakty-upahṛtam iti paunaruktaṃ syāt  ataḥ sahārthe tṛtīyā  bhaktyā sahito mad-bhaktā ity arthaḥ  tena mad-bhakta-bhinno janas tātkālikyā bhaktyā yat prayacchati tat tenopahṛtam api patra-puṣpādikaṃ naivāśnāmīti dyotitam  tataś ca mad-bhakta eva patrādikaṃ yad dadāti tat tasyāham aśnāmi yathocitam upayuñje  kīdṛśam ? bhaktyopahṛtam  na tu kasyacid anurodhādinā dattam ity arthaḥ  kiṃ ca mad-bhaktasyāpy apavitra-śarīratve sati nāśnāmīty āha prayatātmanaḥ śuddha-śarīrasyeti rajaḥsvalādayo vyāvṛttāḥ  yad vā prayatātmanaḥ śuddhāntaḥkaraṇasya mad-bhaktaṃ vinā nānyaḥ śuddhāntaḥkaraṇa iti  dhautātmā puruṣaḥ kṛṣṇa-pāda-mūlaṃ na muñcati [bhp 2.8.5] iti parīkṣid-ukter mat-pāda-sevā-tyāgāsāmārthyam eva śuddha-cittatva-cihnam  ataḥ kvacit kāma-krodhādi-sattve 'pi utkhāta-daṃṣṭroraga-daṃśavat tasyākiṃcit-karatvaṃ jñeyam", "category": "Epic, Mahabharata", "book": "Bhagavad Gita", "position": "Chapter 9, Verse 26"}
{"quote": "iti prahlāda-vākyāt  atas tathātra nokteḥ", "category": "Epic, Mahabharata", "book": "Bhagavad Gita", "position": "Chapter 9, Verse 26"}
{"quote": "yat karoṣi yad aśnāsi yaj juhoṣi dadāsi yat  yat tapasyasi kaunteya tat kuruṣva mad-arpaṇam", "category": "Epic, Mahabharata", "book": "Bhagavad Gita", "position": "Chapter 9, Verse 27"}
{"quote": "śrīdharaḥ - na ca patra-puṣpādikam api yajñārtha-paśu-somādi-dravyavan mad-artham evodyamair āpādya samarpaṇīyam  kiṃ tarhi ? yat karoṣīti svabhāvataḥ śāstrato vā yat kiñcit karma karoṣi  tathā yad aśnāsi  yaj juhoṣi  yad dadāsi  yat tapasyasi tapaḥ karoṣi  tat sarvaṃ mayy arpitaṃ yathā bhavaty evaṃ kuruṣva", "category": "Epic, Mahabharata", "book": "Bhagavad Gita", "position": "Chapter 9, Verse 27"}
{"quote": "madhusūdanaḥ - kīdṛśaṃ te bhajanaṃ tad āha yat karoṣīti  yat karoṣi śāstrād ṛte 'pi rāgāt prāptaṃ gamanādi yad aśnāsi svayaṃ tṛpty-arthaṃ karma-siddhy-arthaṃ vā  tathā yaj juhoṣi śāstra-balān nityam agnihotrādi-homaṃ nirvartayasi  śrauta-smārta-sarva-homopalakṣaṇam etat  tathā yad dadāsi atithi-brāhmaṇādibhyo 'nna-hiraṇyādi  tathā yat tapasyasi pratisaṃvatsaram ajñāta-prāmādika-pāpa-nivṛttaye cāndrāyaṇādi carasi ucchṛṅkhala-pravṛtti-nirāsāya śarīrendriya-saṃghātaṃ saṃyamayasīti vā  etac ca sarveṣāṃ nitya-naimittika-karmaṇām upalakṣaṇam  tena yat tava prāṇi-svabhāva-vaśād vināpi śāstram avaśyambhāvi gamanāśanādi, yac ca śāstra-vaśād avaśyambhāvi homa-dānādi he kaunteya tat sarvaṃ laukikaṃ vaidikaṃ ca karmānyenaiva nimittena kriyamāṇaṃ mad-arpaṇaṃ mayy arpitaṃ yathā syāt tathā kuruṣva  ātmanepadena samarpaka-niṣṭham eva samarpaṇa-phalaṃ na tu mayi kiṃcid iti darśayati  avaśyambhāvināṃ karmaṇāṃ mayi parama-gurau samarpaṇam eva mad-bhajanaṃ na tu tad-arthaṃ pṛthag-vyāpāraḥ kaścit kartavya ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 27"}
{"quote": "nanu ca juhoṣīti havanam idam arcana-bhakty-aṅga-bhūtaṃ viṣṇūddeśayakam eva  tapasyasīti  tapo 'py etad ekādaśy-ādi-vrata-rūpam eva  ata iyam ananyaiva bhaktiḥ kim iti nocyate ? satyam ananyā bhaktir hi kṛtvāpi na bhagavaty arpyate, kintu bhagavaty arpitaiva jñāyate  yad uktaṃ śrī-prahlādena - śravaṇaṃ kīrtanaṃ viṣṇoḥ smaraṇam ity atra iti puṃsārpitā viṣṇau bhaktiś cen nava-lakṣaṇā kriyeta [bhp 7.5.18-19] ity asya vyākhyā ca śrī-svāmi-caraṇānāṃ bhagavati viṣṇau bhaktiḥ kriyate, sā cārpitaivaa satī yadi kriyeta, na tu kṛtā satī paścād arpyate ity ataḥ padyam idaṃ na kevalāyāṃ paryavased iti", "category": "Epic, Mahabharata", "book": "Bhagavad Gita", "position": "Chapter 9, Verse 27"}
{"quote": "baladevaḥ - satatam ity ādibhir nirapekṣāṇāṃ bhaktir mayā tvāṃ praty uktā  tvayā tu pariniṣṭhitena kīrtanādikāṃ bhaktiṃ kurvatāpi loka-saṅgrahāya nikhila-karmārpaṇān mamāpi bhaktiḥ kāryeti bhāvenāh yad iti  yat tvaṃ deha-yātrā-sādhakaṃ laukikaṃ karma karoṣi, yac ca deha-dhāraṇārtham annādikam aśnāsi, tathā yaj juhoṣi vaidikam agnihotrādi-homam anutiṣṭhasi, yac ca sat-pātrebhyo 'nna-hiraṇyādikaṃ dadāsi, pratyabdam ajñāta-durita-kṣataye cāndrāyaṇādy ācarasi, tat sarvaṃ mad-arpaṇaṃ yathā syāt tathā kuruṣva  tena man-nimittasyāsya lokasya saṅkgrahāt tvayi mat-prasādo bhūyān bhāvīti  na ceyaṃ sarva-karmārpaṇa-rūypā bhaktiḥ sa-niṣṭhānām iti vācyam, tair vaidikānām eva tatrārpyamāṇāt  kintu pariniṣṭhitānām eveyam  tair yat karoṣi ity ādi svāmi-nirdeśena sarva-karmaṇāṃ tatrārpaṇāt  te hi svāmino loka-saṅgrahaṃ prayāsam apaninīṣavas tathā tāny ācarantas taṃ prasādayantīti", "category": "Epic, Mahabharata", "book": "Bhagavad Gita", "position": "Chapter 9, Verse 27"}
{"quote": "śubhāśubha-phalair evaṃ mokṣyase karma-bandhanaiḥ  saṃnyāsa-yoga-yuktātmā vimukto mām upaiṣyasi", "category": "Epic, Mahabharata", "book": "Bhagavad Gita", "position": "Chapter 9, Verse 28"}
{"quote": "śrīdharaḥ - evaṃ ca yat phalaṃ prāpsyasi tat śṛṇu śubhāśubheti  evaṃ kurvan karma-bandhanaiḥ karma-nimittair iṣṭāniṣṭa-phalairmukto bhaviṣyasi karmaṇāṃ mayi samarpitatvena tava tat-phala-sambandhānupapatteḥ  taiś ca vimuktaḥ san  saṃnyāsa-yoga-yuktātmā saṃnyāsaḥ karmaṇāṃ mad-arpaṇam  sa eva yogaḥ  tena yukta ātmā cittaṃ yasya  tathābhūtas tvaṃ māṃ prāpsyasi", "category": "Epic, Mahabharata", "book": "Bhagavad Gita", "position": "Chapter 9, Verse 28"}
{"quote": "madhusūdanaḥ - etādṛśasya bhajanasya phalam āha śubhāśubheti  evam anāyāsa-siddhe 'pi sarva-karma-samarpaṇa-rūpe mad-bhajane sati śubhāśubhe iṣṭāniṣṭhe phale yeṣāṃ taiḥ karma-bandhanair bandha-rūpaiḥ karmabhir mokṣyase mayi samarpitaatvāt tava tat-sambandhānupapatteḥ karmabhis tat-phalaiś ca na saṃsrakṣyase  tataś ca saṃnyāsa-yoga-yuktātmā saṃnyāsaḥ sarva-karmaṇāṃ bhagavati samarpaṇaṃ sa eva yoga iva citta-śodhakatvād yogas tena yuktaḥ śodhita ātmāntaḥkaraṇaṃ yasya sa tvaṃ tyakta-sarva-karmā vā karma-bandhanair jīvann eva vimuktaḥ san samyag-darśanenājñānāvaraṇa-nivṛttyā mām upaiṣyasi sākṣāt-kariṣyasy ahaṃ brahmāsmīti  tataḥ prārabdha-karma-kṣayāt patite 'smin śarīre videha-kaivalya-rūpaṃ mām upaiṣyasi  idānīm api mad-rūpaḥ san sarvopādhi-nivṛttyā māyika-bheda-vyavahāra-viṣayo na bhaviṣyasīty arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 28"}
{"quote": "muktiṃ dadāti karhicit sma na bhakti-yogam [bhp 5.6.18] iti śukokteḥ  mukteḥ sakāśād api sākṣān mat-prema-sevāyā utkarṣo 'yam eveti bhāvaḥ  baladevaḥ -īdṛśa-bhakteḥ phalam āha śubheti  evaṃ man-nideśa-kṛtāyāṃ sarva-karmārpaṇa-lakṣaṇāyāṃ bhaktau satyāṃ karma-rūpair bandhanais tvaṃ mokṣyase  kīdṛśair ity āha śubhetīṣṭāniṣṭa-phalais tat-prāpti-pratīpaiḥ prācīnair ity arthaḥ  kīdṛśas tvam ity āha saṃnyāseti mayi karmārpaṇaṃ saṃnyāsaḥ  sa eva citta-viśodhakatvād yogas tad-yukta ātmā mano yasya saḥ  na kevalaṃ mukta eva karmabhir bhaviṣyasy api tu vimuktaḥ san mām upaiṣyasi  mukteṣu viśiṣṭaḥ san māṃ sākṣāt sevituṃ mad-antikaṃ prāpsyasi", "category": "Epic, Mahabharata", "book": "Bhagavad Gita", "position": "Chapter 9, Verse 28"}
{"quote": "samo 'haṃ sarvabhūteṣu na me dveṣyo 'sti na priyaḥ  ye bhajanti tu māṃ bhaktyā mayi te teṣu cāpy aham", "category": "Epic, Mahabharata", "book": "Bhagavad Gita", "position": "Chapter 9, Verse 29"}
{"quote": "śrīdharaḥ - yadi bhaktebhya eva mokṣaṃ dadāsi nābhaktebhyas tarhi tavāpi kiṃ rāda-dveṣādi-kṛtaṃ vaiṣamyam asti ? nety āha samo 'ham iti  samo 'haṃ sarveṣv api bhūteṣu  ato me mama priyaś ca dveṣyaś ca nāsty eva  evaṃ saty api ye māṃ bhajanti te bhaktā mayi vartante  aham api teṣv anugrāhakatayā varte  ayaṃ bhāvaḥ - yathā agneḥ svalevakeṣv eva tamaḥ-śītādi-duḥkham apākurvato 'pi na vaiṣamyam  yathā vā kalpa-vṛkṣasya  tathaiva bhakta-pakṣa-pātino 'pi mama vaiṣamyaṃ nāsty eva  kintu mad-bhakter evāyaṃ mahimeti", "category": "Epic, Mahabharata", "book": "Bhagavad Gita", "position": "Chapter 9, Verse 29"}
{"quote": "svacchasya hi dravyasyāyam eva svabhāvo yena sambadhyate tad-ākāraṃ gṛhṇātīti  svaccha-dravya-sambaddhasya ca vastuna eṣa eva svabhāvo yat tatra pratiphalatīti  tathāsvaccha-dravyasyāpy eṣa eva svabhāvo yat sva-sambaddhasyākāraṃ na gṛhṇātīti  asvaccha-dravya-sambaddhasya ca vastuna eṣa eva svabhāvo yat tatra na pratiphalatīti  yathā hi sarvatra vidyamāno 'pi sāvitraḥ prakāśaḥ svacche darpaṇādāv evābhivyajyate na tv asvacche ghaṭādau  tāvatā na darpaṇe rajyati na vā dveṣṭi ghaṭam  evaṃ sarvatra samo 'pi svacche bhakta-citte 'bhivyajyamāno 'svacche cābhakti-citte 'nabhivyajya-māno 'haṃ na rajyāmi kutracit  na vā dveṣmi kaṃcit  sāmagrī-maryādayā jāyamānasya kāraysāparyanuyojyatvāt  vahnivat kalpa-taruvac cāvaiṣamyaṃ vyākhyeyam", "category": "Epic, Mahabharata", "book": "Bhagavad Gita", "position": "Chapter 9, Verse 29"}
{"quote": "viśvanātha - nanu bhaktān eva vimuktīkṛtya svaṃ prāpayasi  na tv abhaktān iti cet tarhi tavāpi kiṃ rāga-dveṣādi-kṛtaṃ vaiṣamyam asti ? nety āha samo 'ham iti  te bhaktā mayi vartante 'ham api teṣu varta iti vyākhyāne bhagavaty eva sarva-jagad vartata eva  bhagavān api sarva-jagatsu vartata eveti nāsti viśeṣaḥ  tasmāt ye yathā māṃ prapadyante tāṃs tathaiva bhajāmy aham [gītā 4.11] iti nyāyena  mayi te āsaktā bhaktā vartante yathā tathāhamapi teṣv āsakta iti vyākhyeyam  atra kalpa-vṛkṣādi-dṛṣṭāntas tv ekāṃśenaiva jñeyaḥ  na hi kalpa-vṛkṣa-phalākāṅkṣayā tad āśritā āsajjanti  nāpi kalpa-vṛkṣaḥ svāśriteṣv āsaktaḥ  nāpi sa āśritasya vairiṇo dveṣṭi  bhagavāṃs tu svabhakta-vairiṇaṃ svahastenaiva hinasti  yad uktaṃ prahrādāya yadā druhyed dhaniṣye 'pi varorjitam [bhp 7.4.28] iti kecit tu tu-kārasya bhinnopakramārthatvam ākhyāya bhakta-vātsalya-lakṣaṇaṃ tu vaiṣamyaṃ mayi vidyata eveti tac ca bhagavato bhūṣaṇaṃ, na tu dūṣaṇam iti vyācakṣate  tathā hi bhagavato bhakta-vātsalyam eva prasiddham  na tu jñāni-vātsalyaṃ yogi-vātsalyaṃ vā, yathā hy anyo janaḥ sva-dāseṣv eva vatsalo nānya-dāseṣu, tathaiva bhagavān api sva-bhakteṣv eva vatsalo na rudra-bhakteṣu nāpi devī-bhakteṣv iti", "category": "Epic, Mahabharata", "book": "Bhagavad Gita", "position": "Chapter 9, Verse 29"}
{"quote": "nanu bhakter api karmatvānusāreṇa teṣu tad-vātsalyān na tal-lakṣaṇe tad iti  cen maivam etat  svarūpa-śakti-vṛtter bhakteḥ karmānyatvāt  śrutiś ca sac-cid-ānandaika-rase bhakti-yoge tiṣṭhati [gtu 2.78] iti  na ca svarūpa-prayuktatvād dūṣaṇam etad iti vācyam  guṇa-śreṣṭhatvena stūyamānatvāt", "category": "Epic, Mahabharata", "book": "Bhagavad Gita", "position": "Chapter 9, Verse 29"}
{"quote": "api cet sudurācāro bhajate mām ananya-bhāk  sādhur eva sa mantavyaḥ samyag vyavasito hi saḥ", "category": "Epic, Mahabharata", "book": "Bhagavad Gita", "position": "Chapter 9, Verse 30"}
{"quote": "śrīdhara: api ca mad-bhakter evāyam avitarkyaṃ prabhāva iti darśayann āha api ced iti  atyantaṃ durācāro 'pi naro yadyap apṛthaktvena pṛthag-devatāpi vāsudeva eveti buddhyā devatāntara-bhaktim akurvan mām eva parameśvaraṃ bhajate tarhi sādhuḥ śreṣṭha eva sa mantavyaḥ  yato 'sau samyag-vyavasitaḥ parameśvara-bhajanenaiva kṛtārtho bhaviṣyāmīti śobhanam adhyavasāyaṃ kṛtavān", "category": "Epic, Mahabharata", "book": "Bhagavad Gita", "position": "Chapter 9, Verse 30"}
{"quote": "madhusūdanaḥ -kiṃ ca mad-bhakter evāyaṃ mahimā yat same 'pi vaiṣamyam āpādayati śṛṇu tan-mahimānam api ced iti  yaḥ kaścit sudurācāro 'pi ced ajāmilādir ivānanya-bhāk san māṃ bhajate kutaścid bhāgyodayāt sevate sa prāg asādhur api sādhur eva mantavyaḥ  hi yasmāt samyag-vyavasitaḥ sādhu-niścayavān saḥ", "category": "Epic, Mahabharata", "book": "Bhagavad Gita", "position": "Chapter 9, Verse 30"}
{"quote": "nanu tvāṃ bhajate ity etad-aṃśena sādhuḥ para-dārādi-grahaṇāṃśenāsādhuś ca sa mantavyas tatrāha eveti  sarveṇāpy aṃśena sādhur eva mantavyaḥ  kadāpi tasyāsādhutvaṃ na draṣṭavyam iti bhāvaḥ  samyag vyavasitaṃ niścayo yasya saḥ  dustyajena sva-pāpena narakaṃ tiryag-yonir vā yāmi aikāntikaṃ śrī-kṛṣṇa-bhajanaṃ tu naiva jihāsāmīti sa śobhanam adhyavasāyaṃ kṛtavān ity arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 30"}
{"quote": "bhagavati ca harāv ananya-cetā bhṛśam alino 'pi virājate manuṣyaḥ  na hi śaśa-kaluṣa-cchaviḥ kadācit timira-parābhavatām upaiti candraḥ  iti", "category": "Epic, Mahabharata", "book": "Bhagavad Gita", "position": "Chapter 9, Verse 30"}
{"quote": "kṣipraṃ bhavati dharmātmā śaśvacchāntiṃ nigacchati  kaunteya pratijānīhi na me bhaktaḥ praṇaśyati", "category": "Epic, Mahabharata", "book": "Bhagavad Gita", "position": "Chapter 9, Verse 31"}
{"quote": "śrīdharaḥ - nanu kathaṃ samīcīnādhyavasāya-mātreṇa sādhur mantavyaḥ ? tatrāha kṣipram iti  sudurācāro 'pi māṃ bhajan śīghraṃ dharma-citto bhavati  tataś ca śaśvac-chāntiṃ cittopaplavoparama-rūpāṃ parameśvara-niṣṭhāṃ nitarāṃ gacchati prāpnoti  kutarka-karkaśa-vādino naitātmanyerann iti śaṅkākulam arjunaṃ protsāhayati he kaunteya paṭahādi-mahā-ghoṣa-pūrvakaṃ vivadamānānāṃ sabhāṃ gatvā bāhum utkṣipya niḥśaṅkaṃ pratijānīhi pratijñāṃ kuru  katham ? me parameśvarasya bhaktaḥ sudurācāro 'pi na praṇaśyati  api tu kṛtārtha eva bhavatīti  tataś ca te taṃ prauḍhi-vijṛmbha-vidhvaṃsita-kutarkāḥ santo niḥsaṃśayaṃ tvām eva gurutvenāśrayeran", "category": "Epic, Mahabharata", "book": "Bhagavad Gita", "position": "Chapter 9, Verse 31"}
{"quote": "kaścit tvad-bhaktaḥ prāg abhyastaṃ durācāratvam atyajan na bhaved api dharmātmā  tathā ca sa naśyed eveti nety āha bhaktānukampāparavaśatayā kupita iva bhagavān  naitad āścaryaṃ manvīthā he kaunteya niścitam evedṛśaṃ mad-bhakter māhātmyam  ato vipratipannānāṃ purastād api tvaṃ pratijānīhi sāvajñaṃ sa-garvaṃ ca pratijñāṃ kuru  na me vāsudevasya bhatko 'tidurācāro 'pi prāṇa-saṅkaṭam āpanno 'pi sudurlabham ayogyaḥ san prārtahaymāno 'pi atimūḍho 'śaraṇo 'pi na praṇaśyati kiṃ tu kṛtārtha eva bhavatīti  dṛṣṭāntāś cājāmila-prahlāda-dhruva-gajendrādayaḥ prasiddhā eva  śāstraṃ ca na vāsudeva-bhaktānām aśubhaṃ vidyate kvacit iti", "category": "Epic, Mahabharata", "book": "Bhagavad Gita", "position": "Chapter 9, Verse 31"}
{"quote": "nanu kathaṃ bhagavān svayam apratijñāya pratijñātum arjunam evātidideśa  yathaivāgre mām evaiṣyasi satyaṃ te pratijāne priyo 'si me iti vakṣyate  tathaivātrāpi kaunteya pratijāne 'haṃ na me bhaktaḥ praṇaśyati iti kathaṃ noktam ? ucyate - bhagavatā tadānīm eva vicāritaṃ bhakta-vatsalena mayā sva-bhaktāpakarṣa-leśam apy asahiṣṇunā sva-pratijñāṃ khaṇḍayitvāpi svāpa-karṣam aṅgīkṛtyāpi bhakta-pratijñaiva rakṣitā bahutra  yathā tatraiva bhīṣma-yuddhe sva-pratijñām apy apākṛtya bhīṣma-pratijñaiva rakṣiṣyate, bahirmukhā vādino vaitaṇḍikā mat-pratijñāṃ śrutvā hasiṣyanti arjuna-pratijñā tu pāṣāṇa-rekhaiveti te pratiyanti  ato 'rjunam eva pratijñāṃ kārayāmīti  atra etādṛśa-durācārasyāpi ananya-bhakti-śravaṇād ananya-bhaktābhidhāyaka-vākyeṣu sarvatra na vidyate 'nyat-strī-putrādyāsakti-vidharma-śoka-moha-kāma-krodhādikaṃ yatreti kupaṇḍita-vyākhyā na grāhyeti", "category": "Epic, Mahabharata", "book": "Bhagavad Gita", "position": "Chapter 9, Verse 31"}
{"quote": "baladevaḥ -- iti  sudurācāro 'pi māṃ bhajan śīghraṃ dharma-citto bhavati  tataś ca śaśvac- chāntiṃ cittopaplavoparama-rūpāṃ parameśvara-niṣṭhāṃ nitarāṃ gacchati prāpnoti  kutarka-karkaśa-vādino naitātmanyerann iti śaṅkākulam arjunaṃ protsāhayati he kaunteya paṭahādi-mahā-ghoṣa-pūrvakaṃ vivadamānānāṃ sabhāṃ gatvā bāhum utkṣipya niḥśaṅkaṃ pratijānīhi pratijñāṃ kuru  katham ? me parameśvarasya bhaktaḥ sudurācāro 'pi na praṇaśyati  api tu kṛtārtha eva bhavatīti  tataś ca te tvat prauḍhi-vijṛmbha-vidhvaṃsita-kutarkāḥ santo niḥsaṃśayaṃ tvām eva gurutvenāśrayeran", "category": "Epic, Mahabharata", "book": "Bhagavad Gita", "position": "Chapter 9, Verse 31"}
{"quote": "māṃ hi pārtha vyapāśritya ye 'pi syuḥ pāpayonayaḥ  striyo vaiśyās tathā śūdrās te 'pi yānti parāṃ gatim", "category": "Epic, Mahabharata", "book": "Bhagavad Gita", "position": "Chapter 9, Verse 32"}
{"quote": "śrīdharaḥ - svācāra-bhraṣṭaṃ mad-bhaktiḥ pavitrīkarotīti kim atra citram ? yato mad-bhaktir duṣkulān apy anadhikāriṇo 'pi saṃsārān mocayatīty āha māṃ hīti  ye 'pi pāpa-yonayaḥ syur nikṛṣṭa-janmāno 'ntyajādayo bhaveyuḥ  ye 'pi vaiśyāḥ kevalaṃ kṛṣyādi-niratāḥ  striyaḥ śūdrāś cāpy adhyayanādi-rahitāḥ  te 'pi māṃ vyāpāśritya saṃsevya parāṃ gatiṃ yānti  hi niścitam", "category": "Epic, Mahabharata", "book": "Bhagavad Gita", "position": "Chapter 9, Verse 32"}
{"quote": "madhusūdanaḥ - evam āgantuka-doṣeṇa duṣṭānāṃ bhagavad-bhakti-prabhāvān nistāram uktvā svābhāvika-doṣeṇa duṣṭānām api tam āha māṃ hīti  hi niścitaṃ he pārtha māṃ vyapāścitya śaraṇam āgatya ye 'pi syuḥ pāpa-yonayo 'ntyajās tiryañco vā jāti-doṣeṇa duṣṭāḥ  tathī̀a vedādhyayanādi-śūnyatayā nikṛṣṭāḥ striyo vaiśyāḥ kṛṣyādi-mātra-ratāḥ  tathā śūdrā jātito 'dhyayanādy-abhāvena ca parama-gaty-ayogyās te 'pi yānti parāṃ gatim  api-śabdāt prāg-ukta-durācārā api", "category": "Epic, Mahabharata", "book": "Bhagavad Gita", "position": "Chapter 9, Verse 32"}
{"quote": "aho bata śva-paco 'to garīyān yaj-jihvāgre vartate nāma tubhyam  tepus tapas te juhuvuḥ sasnur āryā brahmānūcur nāma gṛṇanti ye te  [bhp 3.33.6-7] kiṃ punaḥ strī-vaiśyādyā aśuddhy-alīkādimantaḥ  baladevaḥ - mahā-ghoṣa-pūrvakaṃ vivadamānānāṃ sabhāṃ gatvā bāhum utkṣipya niḥśaṅkaṃ pratijānīhi pratijñāṃ kuru sarveśvaro 'haṃ mad-ekāntināṃ āgantuka-doṣān vidhunomīti kiṃ citram ? yad atipāpino 'pi mad-bhakta-prasaṅgād vidhūtāvidyā vimucyanta ity āha māṃhīti  ye pāpa-yonayo 'ntyajāḥ sahaja-durācārāḥ syus te 'pi mad-bhakta-prasaṅgena māṃ sarveśaṃ vasudeva-sutaṃ vyapāśritya śaraṇam āgatya parāṃ yogi-durlabhāṃ gatiṃ mat-prāptiṃ yānti hi niścitam etat  evam āha śrīmān śukaḥ-", "category": "Epic, Mahabharata", "book": "Bhagavad Gita", "position": "Chapter 9, Verse 32"}
{"quote": "kirāta-hūṇāndhra-pulinda-pulkaśā ābhīra-śumbhā yavanāḥ khasādayaḥ  ye 'nye ca pāpā yad-apāśrayāśrayāḥ śudhyanti tasmai prabhaviṣṇave namaḥ  [bhp 2.4.18] iti  atrāsya lokasyānityatvaṃ kaṇṭhato bruvan harir mithyātvaṃ tasya nirāsāt  bhg 9.33", "category": "Epic, Mahabharata", "book": "Bhagavad Gita", "position": "Chapter 9, Verse 32"}
{"quote": "kiṃ punar brāhmaṇāḥ puṇyā bhaktā rājarṣayas tathā  anityam asukhaṃ lokam imaṃ prāpya bhajasva mām", "category": "Epic, Mahabharata", "book": "Bhagavad Gita", "position": "Chapter 9, Verse 33"}
{"quote": "śrīdharaḥ - yadaivaṃ tadā sat-kulāḥ sad-ācārāś ca mad-bhaktāḥ parāṃ gatiṃ yānti iti kiṃ vaktavyam ity āha kiṃ punar iti  puṇyāḥ sukṛtino brāhmaṇāḥ  tathā rājānaś ca ta ṛṣayaś ca kṣatriyāḥ  evaṃ bhūtāḥ parāṃ gatiṃ yāntīti kiṃ punar vaktavyam ity arthaḥ  atas tvam imaṃ rājarṣi-rūpaṃ dehaṃ prāpya labdhvā māṃ bhajasva  kiṃcānityam adhruvam asukhaṃ sukha-rahitaṃ cemaṃ martya-lokaṃ prāpya anityatvād vilambam akurvan asukhatvāc ca sukhārtham udyamaṃ hitvā mām eva bhajasvety arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 33"}
{"quote": "madhusūdanaḥ - evaṃ cet puṇyāḥ sadācārā uttama-yonayaś ca brāhmaṇās tathā rājarṣayaḥ sūkṣma-vastu-vivekinaḥ kṣatriyā mama bhaktāḥ parāṃ gatiṃ yāntīti kiṃ punar vācyam atra kasyacid api sandehābhāvād ity arthaḥ  yato mad-bhakter īdṛśo mahimāto mahatā pratnenemaṃ lokaṃ sarva-puruṣārtha-sādhana-yogyam atidurlabhaṃ ca mauṣya-deham anityam āśu-vināśinam asukhaṃ garbha-vāsādy-aneka-duḥkha-bahulaṃ labdhvā yāvad ayaṃ na naśyati tāvad atiśīghram eva bhajasva māṃ śaraṇam āśrayasva  anityatvād aukhatvāc cāsya vilambaṃ sukhārtham udyamaṃ ca mā kārṣīs tvaṃ ca rājarṣir ato mad-bhajanenātmānaṃ saphalaṃ kuru  anyathā hy etādṛśaṃ janma niṣphalam eva te syād ity arthaḥ", "category": "Epic, Mahabharata", "book": "Bhagavad Gita", "position": "Chapter 9, Verse 33"}
{"quote": "viśvanāthaḥ --- tato 'pi kiṃ punar brāhmaṇāḥ puṇyāḥ sat-kulāḥ sadācārāś ca ye bhaktāḥ  tasmāt tvaṃ māṃ bhajasva", "category": "Epic, Mahabharata", "book": "Bhagavad Gita", "position": "Chapter 9, Verse 33"}
{"quote": "baladevaḥ - kim iti  yady evaṃ tarhi brāhmaṇā rājarṣayaḥ kṣatriyāś ca sat-kulāḥ puṇyāḥ sad-ācāriṇo bhaktāḥ santaḥ parāṃ gatiṃ yāntīti kiṃ punar vācyam ? nāsty atra saṃśaya-leśo 'pi  tasmāt tvam api rājarṣir imaṃ lokaṃ prāpya māṃ bhajasva anityaṃ naśvaram asukham īṣat sukhaṃ vināśiny alpa-sukhe 'smin loke rājya-spṛhāṃ vihāya nityam anantānandaṃ mām upāsya prāpnuhīti tvarātra vyajyate  atrāsya lokasyānityatvaṃ kaṇṭhato bruvan harir mithyātvaṃ tasya nirāsāt", "category": "Epic, Mahabharata", "book": "Bhagavad Gita", "position": "Chapter 9, Verse 33"}
{"quote": "man-manā bhava mad-bhakto mad-yājī māṃ namaskuru  mām evaiṣyasi yuktvaivam ātmānaṃ mat-parāyaṇaḥ", "category": "Epic, Mahabharata", "book": "Bhagavad Gita", "position": "Chapter 9, Verse 34"}
{"quote": "śrīdharaḥ - bhajana-prakāraṃ daśrayann upasaṃharati man-manā iti  mayy eva mano yasya sa man-manāḥ tādṛśas tvaṃ bhava  tathā mamaiva bhaktaḥ sevako bhava  mad-yājī mat-pūjana-śīlo bhava  mām eva ca namaskuru  evam ebhiḥ prakārair mat-parāyaṇaḥ sann ātmānaṃ mano mayi yuktvā samādhāya mām eva paramānanda-rūpam eṣyasi prāpsyasi", "category": "Epic, Mahabharata", "book": "Bhagavad Gita", "position": "Chapter 9, Verse 34"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ rāja-vidyā-rāja-guhya-yogo nāma navamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "madhusūdanaḥ - bhajana-prakāraṃ darśayann upasaṃharati man-manā bhaveti  rāja-bhaktasyāpi rāja-bhṛtyasya putrādau manas tathā sa tan-manā api na tad-bhakta ity ata uktaṃ man-manā bhava mad-bhakta iti  tathā mad-yājī mat-pūjana-śīlo māṃ namaskuru mano-vāk-kāyaiḥ  evam ebhiḥ prakārair mat-parāyaṇo mad-eka-śaraṇaḥ sann ātmānam antaḥkaraṇaṃ yuktvā mayi samādhāya mām eva paramānanda-ghanaṃ sva-prakāśaṃ sarvopadrava-śūnyam abhayam eṣyasi prāpsyasi", "category": "Epic, Mahabharata", "book": "Bhagavad Gita", "position": "Chapter 9, Verse 34"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām adhikāri-bhedena rāja-vidyā-rāja-guhya-yogo nāma navamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "viśvanāthaḥ --- bhajana-prakāraṃ darśayann upasaṃharati man-manā iti  evam ātmānaṃ mano dehaṃ ca yuktvā mayi niyojya", "category": "Epic, Mahabharata", "book": "Bhagavad Gita", "position": "Chapter 9, Verse 34"}
{"quote": "", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "baladevaḥ - atha pariniṣṭhitasyārjunasyābhīṣṭāṃ śuddhāṃ bhaktim upadiśann upasaṃharati man-manā iti  rāja-bhakto 'pi rāja-bhṛtyaḥ patnyādi-manās tathā sa tan-manā api na tad-bhakto bhavati  tvaṃ tu tad-vilakṣaṇa-bhāvena man-manā mad-bhakto bhava  mayi nīlotpala-śyāmalatvādi-guṇavati vasudeva-sūnau sva-svāmitva-sva-pumarthatva-buddhyānavacchinna-madhu-dhārāvat satataṃ mano yasya saḥ  tathā mad-yājī tādṛśasyātimātra-priyasya mamārcane nirato bhava  tādṛśaṃ mām atipremṇā namaskuru daṇḍavat praṇama  evam ātmānaṃ mano dehaṃ ca yuktā mayi nivedya mat-parāyaṇo mad-ekāśrayaḥ san mām upaiṣyasi  eṣā bhaktir arpitaiva kriyeteti bodhyam", "category": "Epic, Mahabharata", "book": "Bhagavad Gita", "position": "Chapter 9, Verse 34"}
{"quote": "iti śrīmad-bhagavad-gītopaniṣad-bhāṣye navamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 9, Verse 9"}
{"quote": "śrī-bhagavān uvāca bhūya eva mahābāho śṛṇu me paramaṃ vacaḥ  yat te 'haṃ prīyamāṇāya vakṣyāmi hitakāmyayā", "category": "Epic, Mahabharata", "book": "Bhagavad Gita", "position": "Chapter 10, Verse 1"}
{"quote": "evaṃ tāvat saptamādibhir adhyāyair bhajanīyaṃ parameśvara-tattvaṃ nirūpitam  tad-vibhūtayaś ca saptame raso 'ham apsu kaunteya [gītā 7.8] ity ādinā saṅkṣepato darśitāḥ  aṣṭame ca adhiyajño 'ham evātra [gītā 8.4] ity ādinā  navame ca ahaṃ kratur ahaṃ yajña [gītā 9.16] ity ādinā  idānīṃ tā eva vibhūtīḥ prapañcayiṣyan sva-bhakteś cāvaśya-karaṇīyatvaṃ varṇayiṣyan bhagavān uvāca bhūya eveti  mahāntau yuddhādi-svadharmānuṣṭhāne mahat-paricaryāyāṃ vā kuśalau bāhū yasya tathā he mahābāho ! bhūya eva punar api me vacaḥ śṛṇu  kathambhūtam ? paramaṃ paramātma-niṣṭham  mad-vacanāmṛtenaiva prītiṃ prāpunvate te tubhyaṃ hita-kāmyayā hitecchayā yad ahaṃ vakṣyāmi", "category": "Epic, Mahabharata", "book": "Bhagavad Gita", "position": "Chapter 10, Verse 1"}
{"quote": "madhusūdanaḥ : evaṃ saptamāṣṭama-navamais tat-padārthasya bhagavatas tattvaṃ sopādhikaṃ nirupādhikaṃ ca darśitam  tasya ca vibhūtayaḥ sopādhikasya dhyāne nirupādhikasya jñāne copāya-bhūtā raso 'ham apsu kaunteya [gītā 7.8] ity ādinā saptame, ahaṃ kratur ahaṃ yajña [gītā 9.16] ity ādinā navame ca saṅkṣepeṇoktāḥ  athedānīṃ tāsāṃ vistaro vaktavyo bhagavato dhyānāya tattvam api durvijṇiyatvāt punas tasya vaktavyaṃ jñānāyeti daśamo 'dhyāya ārabhyate  tatra prathamam arjunaṃ protsāhayitum bhūya eveti  bhūya eva punar api he mahābāho śṛṇu me mama paramaṃ prakṛṣṭaṃ vacaḥ  yat te tubhyaṃ prīyamāṇāya mad-vacanād amṛta-pānād iva prītam anubhavate vakṣyāmy ahaṃ paramāptas tava hita-kāmyayeṣṭa-prāptīcchayā", "category": "Epic, Mahabharata", "book": "Bhagavad Gita", "position": "Chapter 10, Verse 1"}
{"quote": "ārādhyatva-jñāna-kāraṇam aiśvaryaṃ yad eva pūrvatra saptamādiṣūktam  tad eva sa-viśeṣaṃ bhakti-matām ānandārthaṃ prapañcayiṣyan parokṣa-vādā ṛṣayaḥ parokṣaṃ ca mama priyam [bhp 11.21.35] iti nyāyena kiñcid durbodhatayaivāha bhūya iti  punar api rāja-vidyā-rāja-guhyam idam ucyate ity arthaḥ  he mahābāho ! iti yathā bāhu-balaḥ sarvādhikyena tvayā prakāśitaṃ, tathaivaitad buddhyā buddhi-balam api savārdhikyena prakāśayitavyam iti bhāvaḥ  śṛṇv iti śṛṇvantam api taṃ vakṣyamāṇe 'rthe samyag avadhāraṇārtham  paramaṃ pūrvoktād apy utkṛṣṭam  te tvām ativismitīkartuṃ kriyārthopapadasya ca [pāṇ 2.3.14] iti caturthī  yataḥ prīyamāṇāya premavate", "category": "Epic, Mahabharata", "book": "Bhagavad Gita", "position": "Chapter 10, Verse 1"}
{"quote": "pūrva-pūrvatra svaiśvarya-nirūpaṇa-saṃbhinnā saparikarā sva-bhaktir upadiṣṭā  idānīṃ tasyā utpattaye vivṛddhaye ca svāsādharaṇīḥ prāk saṃkṣipyoktāḥ sva-vibhūti-vistareṇa varṇayiṣyan bhagavān uvāca bhūya iti  he mahābāho ! bhūya eva punar api me paramaṃ vacaḥ śṛṇu  śṛṇvantaṃ prati śṛṇv ity uktir upadeśye 'rthe samavadhānāya  paramaṃ śrīmat mad-divya-vibhūti-viṣayakaṃ yad vacas te tubhyam ahaṃ hita-kāmyayā vakṣyāmi  kriyārthopapada ity ādi sūtrāc caturthī  vijñam api tvāṃ vismitaṃ kartum ity arthaḥ  hita-kāmyayā mad-bhakty-utpatti-tad-vṛddhi-rūpa-tvat-kalyāṇa-vāñchā  te kīdṛśāyety āha prīyamāṇāyeti pīyūṣa-pānād iva mad-vākyāt prītiṃ vindate", "category": "Epic, Mahabharata", "book": "Bhagavad Gita", "position": "Chapter 10, Verse 1"}
{"quote": "na me viduḥ sura-gaṇāḥ prabhavaṃ na maharṣayaḥ aham ādir hi devānāṃ maharṣīṇāṃ ca sarvaśaḥ", "category": "Epic, Mahabharata", "book": "Bhagavad Gita", "position": "Chapter 10, Verse 2"}
{"quote": "śrīdharaḥ : uktasyāpi punar vacane durjñeyatvaṃ hetum āha na me vidur iti  me mama prakṛṣṭaṃ bhavaṃ janma-rahitasyāpi nānā-vibhūtibhir āvirbhāvaṃ sura-gaṇā api maharṣayo 'pi bhṛgv-ādayo na jānanti  tatra hetuḥ -- ahaṃ hi sarva-devānāṃ maharṣīṇāṃ cādiḥ kāraṇam  sarvaśaḥ sarvaiḥ prakāraiḥ utpādakatvena buddhy-ādi-pravartakatvena ca  ato mad-anugrahaṃ vinā māṃ ke 'pi na jānantīty arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 2"}
{"quote": "madhusūdanaḥ : prāg-bahudhoktam eva kim arthaṃ punar vakṣyasīty ata āha na me vidur iti  prabhavaṃ prabhāvaṃ prabhu-śakty-atiśayaṃ prabhavanam utpattim aneka-vibhūtibhir āvirbhāvaṃ vā sura-gaṇā indrādayo maharṣayaś ca bhṛgv-ādayaḥ sarvajñā api na me viduḥ  teṣāṃ tad-ajñāne hetum āha ahaṃ hi yasmāt sarveṣāṃ devānāṃ maharṣīṇāṃ ca sarvaśaḥ sarvaiḥ prakārair utpādakatvena buddhyādi-pravartakatvena ca nimittatvenopādānatvena ceti vādiḥ kāraṇāt  ato mad-vikārās te mat-prabhāvaṃ na jānantīty arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 2"}
{"quote": "viśvanāthaḥ : etac ca kevalaṃ mad-anugrahātiśayenaiva vedyaṃ nānyathety āha na me iti  mama prabhavaṃ prakṛṣṭaṃ sarvaṃ vilakṣaṇaṃ bhavaṃ devakyāṃ janma deva-gaṇā na jānanti, te viṣayāviṣṭatvān na jānantu  ṛṣayas tu jānīyus tatrāha na maharṣayo 'pi  tatra hetuḥ aham ādiḥ kāraṇaṃ sarvaśaḥ sarvair eva prakāraiḥ  na hi pitur janma-tattvaṃ putrā jānantīti bhāvaḥ  na hi te bhagavan vyaktiṃ vidur devā na dānavā [gītā 10.14] ity agrimānuvādād atra prabhava-śabdasyānyārthatā na kalpyā", "category": "Epic, Mahabharata", "book": "Bhagavad Gita", "position": "Chapter 10, Verse 2"}
{"quote": "ko addhā veda ka iha prāvocat kuta ā jātā kuta iyaṃ visṛṣṭiḥ  arvāg-devā asya visarjanāya athā ko veda yata ābabhūva [rv 8.7.17, taitt.br. 2.8.9.76] iti, naitad devā āpnuvan pūrvam arśat iti caivam ādyā  bhg 10.3", "category": "Epic, Mahabharata", "book": "Bhagavad Gita", "position": "Chapter 10, Verse 2"}
{"quote": "yo mām ajam anādiṃ ca vetti lokamaheśvaram asaṃmūḍhaḥ sa martyeṣu sarvapāpaiḥ pramucyate", "category": "Epic, Mahabharata", "book": "Bhagavad Gita", "position": "Chapter 10, Verse 3"}
{"quote": "śrīdharaḥ : evambhūtātma-jñāne phalam āha yo mām iti  sarva-kāraṇatvād eva na vidyata ādiḥ kāraṇaṃ yasya tam anādim  ataevājaṃ janma-śūnyaṃ lokānāṃ maheśvaraṃ ca māṃ yo vetti sa manuṣyeṣv asaṃmūḍhaḥ saṃmoha-rahitaḥ san sarva-pāpaiḥ pramucyate", "category": "Epic, Mahabharata", "book": "Bhagavad Gita", "position": "Chapter 10, Verse 3"}
{"quote": "madhusūdanaḥ : mahāphalatvāc ca kaścid eva bhagavataḥ prabhāvaṃ vettīty āha yo mām iti  sarva-kāraṇatvān na vidyata ādiḥ kāraṇaṃ yasya tam anādim anāditvād ajaṃ janma-śūnyaṃ lokānāṃ mahāntam īśvaraṃ ca māṃ yo vetti sa martyeṣu madhye 'saṃmūḍhaḥ saṃmoha-varjitaḥ sarvaiḥ pāpair mati-pūrva-kṛtair api pramucyate prakarṣeṇa kāraṇocchedāt tat-saṃskārābhāva-rūpeṇa mucyate mukto bhavati", "category": "Epic, Mahabharata", "book": "Bhagavad Gita", "position": "Chapter 10, Verse 3"}
{"quote": "tasmād yathā mama bālye dāmodaratva-līlāyām ekadaiva kiṅkiṇyā bandhanāt paricchinnatvaṃ dāmnā svābandhād aparicchinnatvaṃ cātarkyam eva tathaiva mamājatva-janmavattve cātarkye eva  durbodham aiśvaryaṃ cāha loka-maheśvaraṃ tava sārathim api sarveṣāṃ lokānāṃ mahāntam īśvaraṃ yo veda sa eva martyeṣu madhye asaṃmūḍhaḥ  sarva-pāpair bhakti-virodhibhiḥ  yas tu ajatvānāditva-sarveśvaratvāny eva vāstavāni syur janmavattvādīni tu anukaraṇa-mātra-siddhānīti vyācaṣṭe  sa saṃmūḍha eva sarva-pāpair na pramucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 3"}
{"quote": "baladevaḥ : idaṃ tādṛśa-mad-viṣayakaṃ jñānaṃ kasyacid eva bhavatīti bhāvenāha yo mām iti  martyeṣu yatamāneṣv api sahasreṣu madhye yo yādṛcchika-mattatvavit sat-prasaṅgī kaścij jano mām anādim ajaṃ loka-maheśvaraṃ ca vetti  so 'saṃmūḍhaḥ sarva-pāpaiḥ pramucyata iti sambandhaḥ  atra ajam ity anena pradhānād acid-vargāt saṃsāri-vargāc ca bhedaḥ  ādyasya sva-pariṇāmenāntasya deha-janmanā ca janmitvāt  anādim ity anena viśesite tu mukta-cid-vargāc ca bhedas tasyājatvam ādima-deva-deha-sambandhena janmitvasya pūrva-vṛttitvāt loka-maheśvaram ity anena nitya-mukta-cid-vargāt prakṛti-kālābhyāṃ ca bhedas teṣām anādy-ajatve saty api loka-maheśvaratvābhāvāt  punar anādima ity anena viśeṣite vidhi-rudrādibhyāṃ ca bhedas tayor loka-maheśvaratāyāḥ sāditvāt sarvaiśvareṇaiva tayoḥ sety anyatra vistaraḥ  itthaṃ ca sarvadā heya-sambandhābhāvān nitya-siddha-sārvaiśvaryāc ca sarvetara-vilakṣaṇaṃ yo vetti, sa mad-bhakty-utpatti-pratīpair nikhilaiḥ karmabhir vimukto mad-bhaktiṃ vindati  asaṃmūḍho 'nya-sajātīyatayā maj-jñānaṃ saamohas tena vivarjitaḥ  na ca devakyāṃ jātasya te katham ajatvaṃ tasyām ajatvam avihāyaiva jātatvāt", "category": "Epic, Mahabharata", "book": "Bhagavad Gita", "position": "Chapter 10, Verse 3"}
{"quote": "buddhir jñānam asaṃmohaḥ kṣamā satyaṃ damaḥ śamaḥ sukhaṃ duḥkhaṃ bhavo 'bhāvo bhayaṃ cābhayam eva ca", "category": "Epic, Mahabharata", "book": "Bhagavad Gita", "position": "Chapter 10, Verse 4"}
{"quote": "ahiṃsā samatā tuṣṭis tapo dānaṃ yaśo 'yaśaḥ  bhavanti bhāvā bhūtānāṃ matta eva pṛthagvidhāḥ", "category": "Epic, Mahabharata", "book": "Bhagavad Gita", "position": "Chapter 10, Verse 5"}
{"quote": "śrīdharaḥ : loka-maheśvaratām eva sphuṭayati buddhir iti tribhiḥ  buddhiḥ sārāsāra-viveka-naipuṇyam  jñānam ātma-viṣayam  asaṃmoho vyākulatvābhāvaḥ  kṣamā sahiṣṇutvam  satyaṃ yathārtha-bhāṣaṇam  damo bāhyendriya-saṃyamaḥ  śamo 'ntaḥkaraṇa-saṃyamaḥ  sukhaṃ mano 'nukūla-saṃvedanīyam  duḥkhaṃ ca tad-viparītam  bhava udbhavaḥ  abhāvas tad-viparītam  bhayaṃ trāsaḥ  abhayaṃ tad-viparītam  asya ślokasya matta eva bhavatīty uttareṇānvayaḥ", "category": "Epic, Mahabharata", "book": "Bhagavad Gita", "position": "Chapter 10, Verse 4"}
{"quote": "kiṃ ca ahiṃseti  ahiṃsā para-pīḍāniviṛttiḥ  samatā rāga-dveṣādi-rāhityam  tuṣṭir daiva-labdhena santoṣaḥ  tapaḥ śāstrīyādi-vakṣyamāṇam  dānaṃ nyāyārjitasya dhanādeḥ pātre 'rpaṇam  yaśaḥ sat-kīrtiḥ  ayaśo duṣkīrtiḥ  ete buddhir jñānam ity ādayas tad-viparītāś cābuddhy-ādayo nānā-vidhā bhāvāḥ prāṇināṃ matto mat-sakāśād eva bhavanti", "category": "Epic, Mahabharata", "book": "Bhagavad Gita", "position": "Chapter 10, Verse 5"}
{"quote": "madhusūdanaḥ : ātmano loka-maheśvaratvaṃ prapañcayati buddhir iti dvābhyām  buddhir antaḥkaraṇasya sūkmārtha-viveka-sāmarthaym  jñānam ātmānātma-sarva-padārthāvabodhaḥ  asaṃmohaḥ pratyutpanneṣu bodhavyeṣu kartavyeṣu vyākulatayā vivekena pravṛttiḥ  kṣamākruṣṭasya tāḍitasya vā nirvikāra-cittatā  satyaṃ pramāṇenāvabuddhasyārthasya tathaiva bhāṣaṇam  damo bāhyendriyāṇāṃ sva-viṣayebhyo nivṛttiḥ  śamo 'ntaḥkaraṇasya śamatā  sukhaṃ dharmāsādhāraṇa-kāraṇakam anukūla-vedanīyam  duḥkham adharmāsādhāraṇa-kāraṇakaṃ pratikūla-vedanīyam  bhava utpattiḥ  bhāvaḥ sattā  abhāvo 'satteti vā  bhayaṃ ca trāsas tad-viparītam abhayam  eva ca ekaś ca-kāra ukta-samuccayārthaḥ  aparo 'nuktābuddhy-ajñānādi-samuccayārthaḥ  evety ete sarva-loka-prasiddhā evety arthaḥ  matta eva bhavatīty uttareṇānvayaḥ", "category": "Epic, Mahabharata", "book": "Bhagavad Gita", "position": "Chapter 10, Verse 4"}
{"quote": "ahiṃsā prāṇināṃ pīḍāyā niviṛttiḥ  samatā cittasya rāga-dveṣādi-rahitāvasthā  tuṣṭir bhogyeṣv etāvatālam iti buddhiḥ  tapaḥ śāstrīya-mārgeṇa kāyendriya-śoṣaṇam  dānaṃ deśe kāle śraddhayā yathā-śakty-arthānāṃ sat-pātre samarpaṇam  yaśo dharma-nimittā loka-ślāghā-rūpā prasiddhiḥ  ayaśas tv adharma-nimittā loka-nindā-rūpā prasiddhiḥ  ete buddhy-ādayo bhāvāḥ kārya-viśeṣāḥ sa-kāraṇakāḥ pṛthag-vidhā dharmādharmādi-sādhana-vaicitryeṇa nānā-vidhā bhūtānāṃ sarveṣāṃ prāṇināṃ mattaḥ parameśvarād eva bhavanti nānyasmāt tasmāt kiṃ vācyaṃ mama loka-maheśvaratvam ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 5"}
{"quote": "maharṣayaḥ sapta pūrve catvāro manavas tathā mānasā jātā yeṣāṃ loka imāḥ prajāḥ", "category": "Epic, Mahabharata", "book": "Bhagavad Gita", "position": "Chapter 10, Verse 6"}
{"quote": "śrīdharaḥ : kiṃ ca maharṣaya iti  sapta maharṣayo bhṛgv-ādayaḥ sapta brahmāṇa ity ete purāṇe niścayaṃ gatāḥ [mbh 12.201.5] ity ādi purāṇa-prasiddhāḥ  tebhyo 'pi pūrve anye catvāro maharṣayaḥ sanakādayaḥ  tathā manavaḥ svāyambhuvādayaḥ  mad-bhāvā madīyo bhāvaḥ prabhāvo yeṣu te  hiraṇyagarbhātmano mamaiva manasaḥ saṅkalpa-mātrāj jātāḥ  prabhāvam evāha yeṣām iti  yeṣāṃ bhṛgv-ādīnāṃ sanakādīnāṃ manūnāṃ cemā brāhmaṇādyā loke vardhamānā yathāyathaṃ putra-pautrādi-rūpāḥ śiṣa-praśiṣyādi-rūpāś ca prajā jātāḥ pravartante", "category": "Epic, Mahabharata", "book": "Bhagavad Gita", "position": "Chapter 10, Verse 6"}
{"quote": "tathā catvāro manavaḥ sāvarṇā iti prasiddhāḥ  athavā maharṣayaḥ sapta bhṛgv-ādyāḥ  tebhyo 'pi pūrve prathamāś catvāraḥ sanakādyā maharṣayaḥ  manavas tathā svāyambhuvādayaś caturdaśa mayi parameśvare bhāvo bhāvanā yeṣāṃ te mad-bhāvā mac-cintana-parā mad-bhāvanāvaśād āvīribhūta-madīya-jñānaiśvarya-śaktaya ity arthaḥ  mānasā manasaḥ saṅkalpād evotpannā na tu yonijāḥ  ato viśuddha-janmatvena sarva-prāṇi-śreṣṭhā matta eva hiraṇyagarbhātmano jātāḥ sargādya-kāle prādurbhūtāḥ  yeṣāṃ maharṣīṇāṃ saptānāṃ bhṛgv-ādīnāṃ catūrṇāṃ ca sanakādīnāṃ manūnāṃ ca caturdaśānām asmin loke janmanā ca vidyayā ca santati-bhūtā imā brāhmaṇādyāḥ sarvāḥ prajāḥ  viśvanāthaḥ : buddhi-jñānāsaṃmohān sva-tattva-jñāne 'samarthānuktvā tattvato 'pi tatrāsamarthān āha maharṣayaḥ sapta marīcy-ādayas tebhyo 'pi pūrve 'nye catvāraḥ sanakādayo manavaś caturdaśa svāyambhuvādayo matta eva hiraṇyagarbhātmanaḥ sakāśād bhavo janma yeṣāṃ marīcy-ādīnāṃ sanakādīnāṃ cemā brāhmaṇādyā loke vartamānāḥ prajāḥ putra-pautrādi-rūpāḥ śiṣya-praśiṣya-rūpāś ca  baladevaḥ : itaś caitad evam ity āha maharṣaya iti  sapta bhṛgv-ādayas tebhyo 'pi pūrve prathamāś catvāraḥ sanakādaya ekādaśaite maharṣayas tathā manavaś caturdaśa svāyambhuvādaya evaṃ pañcaviṃśatir ete mānasā hiraṇyagarbhātmano mama manaḥ-prabhṛtyebhyo jātā mad-bhāvā mac-cintana-parās tat-prabhāvenopalabdha-maj-jñānaiśvarya-śaktaya ity arthaḥ  yeṣāṃ bhṛgv-ādīnāṃ pañcaviṃśater imā brāhmaṇa-kṣatriyādayaḥ prajā janmanā vidyayā ca santati-rūpā bhavanti", "category": "Epic, Mahabharata", "book": "Bhagavad Gita", "position": "Chapter 10, Verse 6"}
{"quote": "etāṃ vibhūtiṃ yogaṃ ca mama yo vetti tattvataḥ  so 'vikampena yogena yujyate nātra saṃśayaḥ", "category": "Epic, Mahabharata", "book": "Bhagavad Gita", "position": "Chapter 10, Verse 7"}
{"quote": "śrīdharaḥ : yathokta-vibhūty-ādi-tattva-jñānasya phalam āha etām iti  etāṃ bhṛgv-ādi-lakṣaṇāṃ mama vibhūtim  yogaṃ caiśvarya-lakṣaṇam  tattvato yo vetti, so 'vikalpena niḥsaṃśayena yogena samyag-darśanena yukto bhavati nāsty atra saṃśayaḥ", "category": "Epic, Mahabharata", "book": "Bhagavad Gita", "position": "Chapter 10, Verse 7"}
{"quote": "madhusūdanaḥ : evaṃ sopādhikasya bhagavataḥ prabhāvam uktvā taj-jñāna-phalam āha etām iti  etāṃ prāg uktāṃ buddhy-ādi-maharṣy-ādi-rūpāṃ vibhūtiṃ vividha-bhāvaṃ tat-tad-rūpeṇāvasthitiṃ yogaṃ ca tat-tad-artha-nirmāṇa-sāmarthyaṃ paramaiśvaryam iti yāvat  mama yo vetti tattvato yathāvat so 'vikampenāpracalitena yogena samyag-jñāna-sthairya-lakṣaṇena samādhinā yujyate nātra saṃśayaḥ pratibandhaḥ kaścit", "category": "Epic, Mahabharata", "book": "Bhagavad Gita", "position": "Chapter 10, Verse 7"}
{"quote": "viśvanāthaḥ : kintu bhaktyāham ekayā grāhyaḥ [bhp 11.14.11] iti mad-ukter mad-ananya-bhakta eva mat-prasādān mad-vāci dṛḍham āstikyaṃ dadhāno mat-tattvaṃ vettīty āha etāṃ saṅkṣepeṇaiva vakṣyamāṇāṃ vibhūtiṃ yogaṃ bhakti-yogaṃ ca yas tattvato vetti  mat-prabhoḥ śrī-kṛṣṇasya vākyatvād idam eva paramaṃ tattvam iti dṛḍhatarāstikyavān eva yo vetti saḥ  avikalpena niścalena yogena mat-tattva-jñāna-lakṣaṇena yujyate yukto bhaved atra nāsti ko 'pi sandehaḥ", "category": "Epic, Mahabharata", "book": "Bhagavad Gita", "position": "Chapter 10, Verse 7"}
{"quote": "baladevaḥ : uktārtha-jñāna-phalam āha etām iti  etāṃ vidhi-rudrādi-devatā-sanakādi-maharṣi-svāyambhuvādi-manu-pramukhaḥ kṛtsn-prapañco mad-adhīna-sthiti-pravṛtti-jñānaiśvarya-śaktiko bhavatīty evaṃ pāramaiśvarya-lakṣaṇāṃ vibhūtim  yogam anādy-ajatvādibhiḥ kalyāṇa-guṇa-ratnair mama sambandhaṃ ca yo vetti sarveśvareṇa sarvajñena vāsudevenopadiṣṭam idaṃ tāttvikaṃ bhavatīti dṛḍha-viśvāsena yo gṛhṇāti sa avikalpena sthireṇa yogena mad-bhakti-lakṣaṇena yujyate sampanno bhavati  etādṛśatayā maj-jñānaṃ mad-bhakter utpādakaṃ vivardhakaṃ ceti bhāvaḥ", "category": "Epic, Mahabharata", "book": "Bhagavad Gita", "position": "Chapter 10, Verse 7"}
{"quote": "ahaṃ sarvasya prabhavo mattaḥ sarvaṃ pravartate  matvā bhajante māṃ budhā bhāva-samanvitāḥ", "category": "Epic, Mahabharata", "book": "Bhagavad Gita", "position": "Chapter 10, Verse 8"}
{"quote": "śrīdharaḥ : yathā ca vibhūti-yogayor jñānena samyag-jñānāvāptis tad darśayati aham ity ādi-caturbhiḥ  ahaṃ sarvasya jagataḥ prabhavo bhṛgv-ādi-manv-ādi-rūpa-vibhūti-dvāreṇotpatti-hetuḥ  matta eva ca sarvasya buddhir jñānam asaṃmoha ity ādi sarvaṃ pravartata iti  evaṃ matvāvabudhya budhā vivekino bhāva-samanvitāḥ prīti-yuktā māṃ bhajante", "category": "Epic, Mahabharata", "book": "Bhagavad Gita", "position": "Chapter 10, Verse 8"}
{"quote": "madhusūdanaḥ : yādṛśena vibhūti-yogayor jñānenāvikampa-yoga-prāptis tad darśayati aham ity ādi-caturbhiḥ  ahaṃ paraṃ brahma vāsudevākhyaṃ sarvasya jagataḥ prabhava utpatti-kāraṇam upādānaṃ nimittaṃ ca sthiti-nāśādi ca sarvaṃ satta eva pravartate bhavati  mayaivāntaryāmiṇā sarvajñena sarva-śaktinā preryamāṇaṃ sva-sva-maryādām anatikramya sarvaṃ jagat pravartate ceṣṭata iti vā  ity evaṃ matvā budhā vivekenāvagata-tattva-bhāvena paramārtha-tattva-grahaṇaa-rūpeṇa premṇā samanvitāḥ santo māṃ bhajante", "category": "Epic, Mahabharata", "book": "Bhagavad Gita", "position": "Chapter 10, Verse 8"}
{"quote": "viśvanāthaḥ : tatra mahaiśvarya-lakṣaṇāṃ vibhūtim āha ahaṃ sarvasya prākṛtāprākṛta-vastu-mātrasya prabhavaḥ utpatti-prādurbhāvayor hetuḥ  matta evāntaryāmi-svarūpāt sarvaṃ jagat pravartate cesṭate  tathā matta eva nāradādy-avatarātmakāt sarvaṃ bhakti-jñāna-tapaḥ-karmādikaṃ sādhanaṃ tat tat sādhyaṃ ca pravṛttaṃ bhavati  aikāntika-bhakti-lakṣaṇaṃ yogam āha iti matvā āstikyato jñānena niścitya ity arthaḥ  bhāvo dāsya-sakhyādis tad-yuktāḥ", "category": "Epic, Mahabharata", "book": "Bhagavad Gita", "position": "Chapter 10, Verse 8"}
{"quote": "mad-anya-nikhila-niyantā cāham ity uktam  iti matvā mamedṛśatvaṃ sad-guru-mukhān niścitya bhāvena premṇā samanvitāḥ santo budhā māṃ bhajante", "category": "Epic, Mahabharata", "book": "Bhagavad Gita", "position": "Chapter 10, Verse 8"}
{"quote": "mac-cittā mad-gata-prāṇā bodhayantaḥ parasparam  kathayantaś ca māṃ nityaṃ tuṣyanti ca ramanti ca", "category": "Epic, Mahabharata", "book": "Bhagavad Gita", "position": "Chapter 10, Verse 9"}
{"quote": "śrīdharaḥ : prīti-pūrvakaṃ bhajanam āha mac-cittā iti  mayy eva cittaṃ yeṣāṃ te mac-cittāḥ  mām eva gatāḥ prāptāḥ prāṇā indriyāṇi yeṣāṃ te mad-gata-prāṇāḥ  mad-arpita-jīvanā iti vā  evaṃbhūtās te budhā anyonyaṃ māṃ nyāyopetaiḥ śruty-ādi-pramāṇair bodhayanto buddhyā ca māṃ kathayantaḥ saṅkīrtayantaḥ santas te nityaṃ tuṣyanty anumodanena tuṣṭiṃ yānti  ramanti ca nirvṛtiṃ yānti", "category": "Epic, Mahabharata", "book": "Bhagavad Gita", "position": "Chapter 10, Verse 9"}
{"quote": "yac ca kāma-sukhaṃ loke yac ca divyaṃ mahat sukham  tṛṣṇā-kṣaya-sukhāyaite nārhataḥ ṣoḍaśīṃ kalām  iti  tṛṣṇā-kṣayaḥ santoṣaḥ  viśvanāthaḥ : etādṛśā ananya-bhaktā eva mat-prasādāl labdha-buddhi-yogaḥ pūrvokta-lakṣaṇaṃ durbodham api mat-tattva-jñānaṃ prāpnuvantīty āha mac-cittā mad-rūpa-nāma-guṇa-līlā-mādhuryāsvādeṣv eva lubdha-manaso, mad-gata-prāṇā māṃ vinā prāṇān dhartum asamarthā anna-gata-prāṇā narā itivat  bodhayantaḥ bhakti-svarūpa-prakārādikaṃ sauhārdena jñāpayantaḥ  māṃ mahā-madhura-rūpa-guṇa-līlā-mahodadhiṃ kathayanto mad-rūpādi-vyākhyānenot-kīrtanādikaṃ kurvanta ity evaṃ sarva-bhaktiṣv atiśraiṣṭhyāt smaraṇa-śravaṇa-kīrtanāny uktāni  tuṣyanti ca ramanti ceti bhaktyaiva santoṣaś ca ramaṇaṃ ceti rahasyam  yad vā sādhana-daśāyām api bhāgya-vaśāt bhajane nirvighne sampadyamāne sati tuṣyanti  tadaiva bhāvi-svīya-sādhya-daśām anusmṛtya ramanti ca manasā sva-prabhuṇā saha ramanti ceti rāgānugā bhaktir dyotitā", "category": "Epic, Mahabharata", "book": "Bhagavad Gita", "position": "Chapter 10, Verse 9"}
{"quote": "baladevaḥ : bhaktiḥ prakāram āha mac-cittā iti  mac-cittā mat-smṛti-parā mad-gata-prāṇā māṃ vinā prāṇān dhartum akṣamā mīnā vināmbhaḥ  parasparaṃ mad-rūpa-guṇa-lāvaṇyādi bodhayantas tathā māṃ sva-bhakta-vātsalya-nīradhim ativicitra-caritaṃ kathayantaś cety evaṃ smaraṇa-śravaṇa-kīrtana-lakṣaṇair bhajanaiḥ sudhāpānair iva tuṣyanti  tathaiva teṣv eva ramante ca yuvati-smita-kaṭākṣāny uktāni  tuṣyanti ca ramanti ceti bhaktyaiva santoṣaś ca ramaṇaṃ ceti rahasyam  yad vā sādhana-daśāyām api bhāgya-vaśāt bhajane nirvighne sampadyamāne sati tuṣyanti  tadaiva bhāvi-svīya-sādhya-daśām anusmṛtya ramanti ca manasā sva-prabhuṇā saha ramanti ceti rāgānugā bhaktir dyotitā", "category": "Epic, Mahabharata", "book": "Bhagavad Gita", "position": "Chapter 10, Verse 9"}
{"quote": "teṣāṃ satata-yuktānāṃ bhajatāṃ prīti-pūrvakam  dadāmi buddhi-yogaṃ taṃ yena mām upayānti te", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "śrīdharaḥ : evaṃbhūtānāṃ ca samyag-jñānam ahaṃ dadāmīty āha teṣām iti  evaṃ satata-yuktānāṃ mayy āsakta-cittānāṃ prīti-pūrvakaṃ bhajatāṃ teṣāṃ taṃ buddhi-rūpaṃ yogam upāyaṃ dadāmi  tam iti kam ? yenopāyena te mad-bhaktā māṃ prāpnuvanti", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "madhusūdanaḥ : ye yathoktena prakāreṇa bhajante māṃ teṣām iti  satataṃ sarvadā yuktānāṃ bhagavaty ekāgra-buddhīnām  ataeva lābha-pūjā-khyāty-ādy anabhisandhāya prīti-pūrvakam eva bhajatāṃ sevamānānāṃ teṣām avikampena yogeneti yaḥ prāg uktas taṃ buddhi-yogaṃ mattatva-viṣayaṃ samyag-darśanaṃ dadāmi utpādayāmi  yena buddhi-yogena mām īśvaram ātmatvenopayānti ye mac-cittatvādi-prakārair māṃ bhajante te", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "viśvanāthaḥ : nanu tuṣyanti ca ramanti ca iti tvad-uktyā tvad-bhaktānāṃ bhaktyaiva paramānando guṇātīta ity avagataṃ, kintu teṣāṃ tvat-sākṣāt-prāptau kaḥ prakāraḥ ? sa ca kutaḥ sakāśāt tair avagantavya ity apekṣāyām āha teṣām iti  satata-yuktānāṃ nityam eva mat-saṃyogākāṅkṣaṇāṃ taṃ buddhi-yogaṃ dadāmi teṣāṃ hṛd-vṛttiṣv aham eva udbhāvayāmīti  sa buddhi-yogaḥ svato 'nyasmāc ca kutaścid apy adhigantum aśakyaḥ kintu mad-eka-deyas tad-eka-grāhya iti bhāvaḥ  mām upayānti mām upalabhante sākṣān man-nikaṭaṃ prāpnuvanti", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "baladevaḥ : nanu svarūpeṇa guṇair vibhūtibhiś cānantaṃ tvāṃ kathaṃ gurūpadeśa-mātreṇa te grahītuṃ kṣamerann iti cet tatrāha teṣām iti  satata-yuktānāṃ nityaṃ mad-yogaṃ vāñchatāṃ prīti-pūrvakaṃ mama yāthātmya-jñānajena ruci-bhareṇa bhajatāṃ taṃ buddhi-yogaṃ sva-bhakti-rasiko dadāmy arpayāmi  yena te mām upayānti tad-buddhiṃ tathāham udbhāvayāmi yathānanta-guṇa-vibhūtiṃ mām gṛhītvopāsya ca prāpnuvanti", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "teṣām evānukampārtham aham ajñānajaṃ tamaḥ  nāśayāmy ātma-bhāva-stho jñāna-dīpena bhāsvatā", "category": "Epic, Mahabharata", "book": "Bhagavad Gita", "position": "Chapter 10, Verse 11"}
{"quote": "śrīdharaḥ : buddhi-yogaṃ dattvā ca tasyānubhava-paryantaṃ tam āviṣkṛtyāvidyā-kṛtaṃ saṃsāraṃ nāśayāmīty āha teṣām iti  teṣām anukampārtham anugrahārtham evājñānāj jātaṃ tamaḥ saṃsārākhyaṃ nāśayāmi  kutra sthitaḥ san kena vā sādhanena tamo nāśayasi ? ata āha ātma-bhāva-stho buddhi-vṛttau sthitaḥ san  bhāsvatā visphuratā jñāna-lakṣaṇena dīpena nāśayāmi", "category": "Epic, Mahabharata", "book": "Bhagavad Gita", "position": "Chapter 10, Verse 11"}
{"quote": "yathā dīpenāndhakāre nivartanīye dīpotpattim antareṇa na karmaṇo 'bhyāsasya vāpekṣā vidyamānasyaivaa ca vastuno 'bhivyaktis tato nānutpannasya kasyacid utpattis tathā jñānenājñāne nivartanīye na jñānotpattim antareṇānyasya karmaṇo 'bhyāsasya vāpekṣā vidyamānasyaiva ca brahma-bhāvasya mokṣasyābhivyaktis tato nānutpannasyotpattir yena kṣayitvaṃ karmādi-sāpekṣatvaṃ vā bhaved iti rūpakālaṅkāreṇa sūcito 'rthaḥ  bhāsvatety anena tīvra-pavanāder ivāsaṃbhāvanādeḥ pratibandhakasyābhāvaḥ sūcitaḥ  jñānasya ca dīpa-sādharmyaṃ sva-viṣayāvaraṇa-nivartakatvaṃ sva-vyavahāre sajātīya-parānapekṣatvaṃ svotpatty-atirikta-sahakāry-anapekṣatvam ity ādi rūpaka-bījaṃ draṣṭavyam", "category": "Epic, Mahabharata", "book": "Bhagavad Gita", "position": "Chapter 10, Verse 11"}
{"quote": "śrīmad-gītā sarva-sāra-bhūtā bhūtāpatāpa-hṛt  catuḥ-ślokīyam ākhyātā khyātā sarva-niśarma-kṛt", "category": "Epic, Mahabharata", "book": "Bhagavad Gita", "position": "Chapter 10, Verse 11"}
{"quote": "navamādi-dvaye gītā-garbhe 'smin yat prakīrtitam  tad eva gītā-śāstrārtha-sāraṃ bodhyaṃ vicakṣaṇaiḥ", "category": "Epic, Mahabharata", "book": "Bhagavad Gita", "position": "Chapter 10, Verse 11"}
{"quote": "arjuna uvāca paraṃ brahma paraṃ dhāma pavitraṃ paramaṃ bhavān  puruṣaṃ śāśvataṃ divyam ādidevam ajaṃ vibhum", "category": "Epic, Mahabharata", "book": "Bhagavad Gita", "position": "Chapter 10, Verse 12"}
{"quote": "āhus tvām ṛṣayaḥ sarve devarṣir nāradas tathā  asito devalo vyāsaḥ svayaṃ caiva bravīṣi me", "category": "Epic, Mahabharata", "book": "Bhagavad Gita", "position": "Chapter 10, Verse 13"}
{"quote": "madhusūdanaḥ : evaṃ bhagavato vibhūtiṃ yogaṃ ca śrutvā paramotkaṇṭhito 'rjuna uvāca paraṃ brahmeti saptabhiḥ  paraṃ brahma paraṃ dhāma āśrayaḥ prakāśo vā  paramaṃ pavitraṃ pāvanaṃ ca bhavān eva  yataḥ puruṣam paramātmānaṃ śāśvataṃ sadaika-rūpaṃ divi parame vyomni sva-svarūpe bhavaṃ divyaṃ sva-prapañcātītam ādiṃ ca sarva-kāraṇaṃ devaṃ ca dyotanātmakaṃ sva-prakāśam ādi-devam ata evājaṃ vibhuṃ sarva-gataṃ tvām āhur iti sambandhaḥ", "category": "Epic, Mahabharata", "book": "Bhagavad Gita", "position": "Chapter 10, Verse 12"}
{"quote": "āhuḥ kathayanti tvām ananta-mahimānam ṛṣayas tattva-jñāna-niṣṭhāḥ sarve bhṛgu-vaśiṣṭhādayaḥ  tathā devarṣi-nārado 'sito devalaś ca dhaumyasya jyeṣṭho bhrātā  vyāsaś ca bhagavān kṛṣṇa-dvaipāyanaḥ  ete 'pi tvāṃ pūrvokta-viśeṣaṇaṃ me mahyam āhuḥ sākṣāt kim anyair vaktṛbhiḥ svayam eva tvaṃ ca mahyaṃ bravīṣi  atra ṛṣitve 'pi sākṣād-vaktṝṇāṃ nāradādīnām ativiśiṣṭatvāt pṛthag-grahaṇam", "category": "Epic, Mahabharata", "book": "Bhagavad Gita", "position": "Chapter 10, Verse 13"}
{"quote": "sarvam etad ṛtaṃ manye yan māṃ vadasi keśava  na hi te bhagavan vyaktiṃ vidur devā na dānavāḥ", "category": "Epic, Mahabharata", "book": "Bhagavad Gita", "position": "Chapter 10, Verse 14"}
{"quote": "śrīdharaḥ : ato mamedānīṃ tvadīyaiśvaryo 'sambhāvanā nivṛttety āha sarvam etad iti  etad-bhāvena paraṃ brahmety ādi sarvam apy ṛtaṃ satyaṃ manye  yan māṃ prati tvaṃ kathayasi na me viduḥ sura-gaṇā ity ādi  tad api satyam eva manya ity āha na hīti  he bhagavan tava vyaktiṃ devā na viduḥ  asmad-anugrahārtham iyam abhivyaktir iti na jānanti  dānavāś cāsmin nigrahārtham iti na vidur eveti", "category": "Epic, Mahabharata", "book": "Bhagavad Gita", "position": "Chapter 10, Verse 14"}
{"quote": "madhusūdanaḥ : sarvam etad uktam ṛṣibhiś ca tvayā ca tad-ṛtaṃ satyam evāhaṃ manye yan māṃ prati vadasi keśava  nahi tvad-vacasi mama kutrāpy aprāmāṇya-śaṅkā  tac ca sarvajñatvāt tvaṃ jānāsīti keśau brahma-rudrau sarveśāv apy anukampyayā vātyavagacchatīti vyutpattim āśritya niratiśayaiśvarya-pratipādakena keśava-padena sūcitam  ato yad uktaṃ na me viduḥ sura-gaṇāḥ prabhavaṃ na maharṣayaḥ [gītā 10.2] ity ādi tat tathaiva  hi yasmāt  he bhagavan samagraiśvaryādi-sampanna te tava vyaktiṃ prabhāvaṃ jñānātiśaya-śālino 'pi devā na vidur nāpi dānavā na maharṣaya ity api draṣṭavyam", "category": "Epic, Mahabharata", "book": "Bhagavad Gita", "position": "Chapter 10, Verse 14"}
{"quote": "viśvanāthaḥ : nātra mama ko 'py aviśvāsa ity āha sarvam iti  kiṃ ca te ṛṣayaḥ paraṃ brahma-dhāmānaṃ tvām ajam āhur eva  na tu te vyaktiṃ janma viduḥ  para-brahma-svarūpasya tavājatvaṃ janmavattvaṃ ca kiṃ prakāram iti tu na vidur ity arthaḥ  ataeva na me viduḥ suragaṇāḥ prabhavaṃ na maharṣayaḥ [gītā 10.2] iti yat tvayoktaṃ taṃ sarvam ṛtaṃ satyam eva manye  he keśava ! ko brahmā īśo rudraś ca tāv api vayase svatattvājñānena badhnāsi, kiṃ punaḥ deva-dānavādyās tvāṃ na vidantīti vācyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 10, Verse 14"}
{"quote": "baladevaḥ : sarvam iti  etat sarvam aham ṛtaṃ satyam eva  na tu praśaṃsā-mātraṃ manye  he keśaveti  keśau vidhi-rudrau vayase sva-tattvāparijñānena nibadhnāsi prajāpatiṃ ca rudraṃ ca ity ādi tvad-uktaḥ  he sarveśvara ! he bhagavan ! niravadhikātiśaya-ṣaḍ-aiśvarya-nidhe ! te vyaktiṃ para-brahmatvādi-guṇāṃ śrī-mūrtiṃ deva-dānavāś ca na vidur yat te 'nya-svajātīyatva-buddhyā tvām avajānanti druhyanti ceti bhāvaḥ", "category": "Epic, Mahabharata", "book": "Bhagavad Gita", "position": "Chapter 10, Verse 14"}
{"quote": "svayam evātmanātmānaṃ vettha tvaṃ puruṣottama  bhūta-bhāvana bhūteśa deva-deva jagat-pate", "category": "Epic, Mahabharata", "book": "Bhagavad Gita", "position": "Chapter 10, Verse 15"}
{"quote": "śrīdharaḥ : kiṃ tarhi ? svayam iti  svayam eva tvam ātmānaṃ vettha jānāsi nānyaḥ  tad apy ātmanā svenaiva vettha  na sādhanāntareṇa  atyādareṇa bahudhā sambodhayati he puruṣottama ! puruṣottamatve hetu-garbhāṇi viśeṣaṇāni sambodhanāni  he bhūta-bhāvana bhūtotpādaka  bhūtānām īśa niyantaḥ  devānām ādityādīnāṃ deva prakāśaka  jagat-pate viśva-pālaka", "category": "Epic, Mahabharata", "book": "Bhagavad Gita", "position": "Chapter 10, Verse 15"}
{"quote": "madhusūdanaḥ : yatas tvaṃ teṣāṃ sarveṣām ādir aśakya-jñānaś cātaḥ svayam iti  svayam evānyonyapadeśādikam antareṇaiva tvam evātmānā svarūpeṇātmānaṃ nirupādhikaṃ sopādhikaṃ ca  nirupādhikaṃ pratyaktvenāviṣayatayā sopādhikaṃ ca niratiśaya-jñānaiśvaryādi-śaktimattvena vettha jānāsi nānyaḥ kaścit  anyair jñātum aśakyam ahaṃ kathaṃ jānīyām ity āśaṅkām apanudan premautkaṇṭhyena bahudhā sambodhayati he puruṣottama tvad-apekṣayā sarve 'pi puruṣā apakṛṣṭā eva  atas teṣām aśakyaṃ sarvottamasya tava śakyam evety abhiprāyaḥ  puruṣottamatvam eva vivṛṇoti punaś caturbhiḥ sambodhanaiḥ  bhūtāni sarvāṇi bhāvayaty utpādayatīti he bhūta-bhāvana sarva-bhūta-pitaḥ  pitāpi kaścin neṣṭas tatrāha he bhūteśa sarva-bhūta-niyantaḥ  niyantāpi kaścin nārādhyas tatrāha he deva-deva devānāṃ sarvārādhyānām apy ārādhyaḥ  ārādhyo 'pi kaścin na pālayitṛtvena patis tatrāha he jagat-pate hitāhitopadeśaka-veda-praṇatṛtvena sarvasya jagataḥ pālayitaḥ  etādṛśa-sarva-viśeṣaṇa-viśiṣṭas tvaṃ sarveṣāṃ pitā sarveṣāṃ guruḥ sarveṣāṃ rājātaḥ sarvaiḥ prakāraiḥ sarveṣām ārādhya iti kiṃ vācyaṃ puruṣottamas tvaṃ taveti bhāvaḥ", "category": "Epic, Mahabharata", "book": "Bhagavad Gita", "position": "Chapter 10, Verse 15"}
{"quote": "viśvanāthaḥ : tasmāt tvaṃ svayam evātmānaṃ vettha iti eva-kāreṇa tavārjatva-janmavattvādīnāṃ durghaṭānām api vāstavatvam eva tvad-bhakto vetti tac ca kena prakāreṇeti tu so 'pi na vettīty arthaḥ  tad apy ātmanā svenaiva vettha na sādhanāntareṇa  ataeva tvaṃ puruṣeṣu mahat-sraṣṭādiṣv api madhya uttamaḥ  na kevalam uttama eva, yato bhūta-bhāvanaḥ  bhūtā bhūta-bhāvana-rūpā ye tad-ādayaḥ parameṣṭhy-antās teṣām īśaḥ  na kevalam īśa eva, yato devais tair eva devaḥ krīḍā yasyeti tvat-krīḍopakāra-bhūtā eva te ity arthaḥ  tad apy apārakāruṇya-vaśād jagad-vartinā man mādṛśānām api tvam eva patir bhavasi iti catūrṇāṃ sambodhana-padānām arthaḥ  yad vā puruṣottamatvam eva vivṛṇoti he bhūta-bhāvana sarva-bhūta-pitaḥ ! pitāpi kaścin neṣṭe ? tatrāha he bhūteśa ! bhūteśo 'pi kaścin nārādhyas tatrāha he devadeva ! devārādhyo 'pi kaścin na pālayatīti tatrāha he jagat-pate", "category": "Epic, Mahabharata", "book": "Bhagavad Gita", "position": "Chapter 10, Verse 15"}
{"quote": "baladevaḥ : svayam eva tvam ātmānā svenaiva jñānenātmānaṃ saṃvettha idam ittham iti jānāsi  ye deveṣu dānaveṣu ca tvad-bhaktās te tādṛśīṃ tvan-mūrtiṃ vastu-bhūtāṃ jānanty eva tasyās tathātve kathaṃ tāṃ na jānantīty eva-kārāt  he puruṣottama sarva-puruṣeśvara ! puruṣottamas tvaṃ vivṛṇvan sambodhayati he bhūta-bhāvana ! sarva-prāṇi-janaka ! bhūta-bhāvano 'pi kaścin neṣṭo, tatrāha he bhūteśa ! sarva-prāṇi-niyantaḥ ! bhūteśo 'pi kaścin na pūjyas tatrāha he devadeva ! sarvārādhyānām api devānām ārādhya ! devadevo 'pi kaścin na rakṣakas tatrāha he jagat-pate ! hitāhitopadeśena jīvikārpaṇena ca viśva-pālaka ! īdṛśasya te tattvaṃ susiddham iti", "category": "Epic, Mahabharata", "book": "Bhagavad Gita", "position": "Chapter 10, Verse 15"}
{"quote": "vaktum arhasy aśeṣeṇa divyā hy ātmavibhūtayaḥ yābhir vibhūtibhir lokān imāṃs tvaṃ vyāpya tiṣṭhasi", "category": "Epic, Mahabharata", "book": "Bhagavad Gita", "position": "Chapter 10, Verse 16"}
{"quote": "śrīdharaḥ : yasmāt tavābhivyaktiṃ tvam eva vetsi na devādayaḥ  tasmāt vaktum iti  yā ātmanas tava divyā atyadbhutā vibhūtayas tā sarvā vaktuṃ tvam evārhasi yogyo 'si  yābhir iti vibhūtīnāṃ viśeṣaṇaṃ spaṣṭārtham", "category": "Epic, Mahabharata", "book": "Bhagavad Gita", "position": "Chapter 10, Verse 16"}
{"quote": "madhusūdanaḥ : yasmād anyeṣāṃ sarveṣāṃ jñātum aśakyā avaśyaṃ jñātavyāś ca tava vibhūtayas tasmāt vaktum iti  yābhir vibhūtibhir imān sarvān lokān vyāpya tvaṃ tiṣṭhasi tās tavāsādhāraṇā vibhūtayo divyā asarvajñair jñātum aśakyā hi yasmāt tasmāt sarvajñas tvam eva tā aśeṣeṇa vaktum arhasi", "category": "Epic, Mahabharata", "book": "Bhagavad Gita", "position": "Chapter 10, Verse 16"}
{"quote": "viśvanāthaḥ : tava tattvaṃ durgamaṃ tava vibhūtiṣv eva mama jijñāsā jāyata iti dyotayann āha vaktum iti  divyā utkṛṣṭā yā ātma-vibhūtayas tāvad vaktum arhasīty anvayaḥ  nanv aśeṣeṇa mad-vibhūtayaḥ sarvā vaktum aśakyā eva tatrāha yābhir iti", "category": "Epic, Mahabharata", "book": "Bhagavad Gita", "position": "Chapter 10, Verse 16"}
{"quote": "baladevaḥ : tvat-svarūpa-yāthātmyaṃ khalu kathaṃ tathā durgamevātas tvad-vibhūtiṣv eva maj-jijñāsopajāyata iti sūcayann āha vaktum iti  divyā utkṛṣṭās tad-asādhāraṇīyātmano vibhūtīr aśeṣeṇa vaktum arhasi dvitīyārthe prathamā  yābhir viśiṣṭas tvam imān lokān vyāpya niyamya tiṣṭhasi", "category": "Epic, Mahabharata", "book": "Bhagavad Gita", "position": "Chapter 10, Verse 16"}
{"quote": "kathaṃ vidyām ahaṃ yogiṃs tvāṃ sadā paricintayan  keṣu keṣu ca bhāveṣu cintyo 'si bhagavan mayā", "category": "Epic, Mahabharata", "book": "Bhagavad Gita", "position": "Chapter 10, Verse 17"}
{"quote": "śrīdharaḥ : kathana-prayojanaṃ darśayan prārthayate katham iti dvābhyām  he yogin kathaṃ kair vibhūti-bhedaiḥ sadā paricintayann ahaṃ tvāṃ vidyāṃ jānīyām ? vibhūti-bhedena cintyo 'pi tvaṃ keṣu keṣu padārtheṣu mayā cintanīyo 'si ?", "category": "Epic, Mahabharata", "book": "Bhagavad Gita", "position": "Chapter 10, Verse 17"}
{"quote": "madhusūdanaḥ : kiṃ prayojanaṃ tat-kathanasya tad āha katham iti dvābhyām  yogo niratiśayaiśvaryādi-śaktiḥ so 'syāstīti he yogin niratiśaiśvaryādi-śakti-śālinn aham atisthūlamatis tvāṃ devādibhir api jñātum aśakyaṃ kathaṃ vidyāṃ jānīyāṃ sadā paricintayan sarvadā dhyāyan  nanu mad-vibhūtiṣu māṃ dhyāyan jñāsyasi tatrāha keṣu keṣu ca bhāveṣu cetanācetanātmakeṣu vastuṣu tvad-vibhūti-bhūteṣu mayā cintyo 'si he bhagavan", "category": "Epic, Mahabharata", "book": "Bhagavad Gita", "position": "Chapter 10, Verse 17"}
{"quote": "viśvanāthaḥ : yogo yoga-māyā-śaktir vartate yasya he yogin vanamālītivat  tvām ahaṃ kathaṃ paricintayan san tvāṃ sadā vidyāṃ jānīyām ? bhaktyā mām abhijānāti yāvān yaś cāsmi tattvataḥ [bhp 11.14.11] iti tvad-ukteḥ  tathā keṣu bhāveṣu padārtheṣu tvaṃ cintyaḥ tvac-cintana-bhaktir mayā kartavyety arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 17"}
{"quote": "baladevaḥ : nanu kimarthaṃ tat-kathanṃ tatrāha katham iti  yogo yoga-māyā-śaktir asty asyeti he yogin ! tvāṃ sadā paricintayan saṃsmarann ahaṃ kalyāṇānanta-guṇa-yoginaṃ kathaṃ vidyāṃ jānīyām ? keṣu keṣu ca bhāveṣu padārtheṣu prakāśamānas tvaṃ mayā cintyo dhyeyo 'si ? tad etad ubhayaṃ vada  tac ca vibhūty-uddeśenaiva setsyatīti tām upadiśety arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 17"}
{"quote": "vistareṇātmano yogaṃ vibhūtiṃ ca janārdana  bhūyaḥ kathaya tṛptir hi śṛṇvato nāsti me 'mṛtam", "category": "Epic, Mahabharata", "book": "Bhagavad Gita", "position": "Chapter 10, Verse 18"}
{"quote": "śrīdharaḥ : tad evaṃ bahirmukho 'pi citte tatra tatra vibhūti-bhedena tvac-cintaiva yathā bhavet tathā vistareṇa kathayaty āha vistareṇeti  ātmanas tava yogaṃ sarvajñatva-sarva-śaktitvādi-lakṣaṇaṃ yogaiśvaryaṃ vibhūtiṃ ca vistareṇa punaḥ kathaya  hi yatas tava vākyam amṛta-rūpaṃ śṛṇvato mama tṛptir alaṃ buddhir nāsti", "category": "Epic, Mahabharata", "book": "Bhagavad Gita", "position": "Chapter 10, Verse 18"}
{"quote": "madhusūdanaḥ : ataḥ vistareṇeti  ātmanas tava yogaṃ sarvajñatva-sarva-śaktitvādi-lakṣaṇam aiśvaryātiśayaṃ vibhūtiṃ ca dhyānālambanaṃ vistareṇa saṃkṣepeṇa saptame navame coktam api bhūyaḥ kathaya sarvair janair abhyudaya-niḥśreyasa-prayojanaṃ yācyasa iti  he janārdana ! ato mamāpi yācñā tvayy ucitaiva  uktasya punaḥ kathanaṃ kuto yācase tatrāha tṛptir alaṃ-pratyayenecchā-vicchittir nāsti hi yasmāc chṛṇvataḥ śravaṇena pibatas tvad-vākyam amṛtam amṛtavat pade pade svādu svādu  atra tvad-vākyam ity anukter apahnuty-atiśayokti-rūpaka-saṅkaro 'yaṃ mādhuryātiśayānubhavenotkaṇṭhātiśayaṃ vyanakti", "category": "Epic, Mahabharata", "book": "Bhagavad Gita", "position": "Chapter 10, Verse 18"}
{"quote": "viśvanāthaḥ : nana ahaṃ sarvasya prabhavo mattaḥ sarvaṃ pravartate [gītā 10.8] ity anenaiva sarve padārthā mad-vibhūtayo mad-uktā eva vibhūtayas tathā iti matvā bhajante mām iti bhakti-yogaś cokta eva  tatrāha vistareṇeti  he janārdaneti mādṛśa-janānāṃ tvam eva hitopadeśa-mādhuryeṇa lobham utpādyārdayase yācayasīti vayaṃ kiṃ kurma iti bhāvaḥ  tvad-upadeśa-rūpam amṛtaṃ śṛṇvataḥ śruti-rasanayā svādayataḥ", "category": "Epic, Mahabharata", "book": "Bhagavad Gita", "position": "Chapter 10, Verse 18"}
{"quote": "baladevaḥ : nanu pūrva-pūrvatra ajo 'pi sann [gītā 4.6] ity ādinājatvādi-kalyāṇa-guṇa-yogo raso 'ham [gītā 7.8] ity ādinā vibhūtayaś cāsakṛt kathitāḥ, kiṃ punaḥ pṛcchasīti cet tatrāha vistareṇeti  sphuṭārthaṃ padyam  janārdaneti prāgvat  tvad-vākyam amṛtaṃ śṛṇvataḥ śrotra-rasanayāsvādayato mama tṛptir nāsti  atra tvad-vākyam ity anukter apahnutiḥ  prathamātiśayoktir vā tayoḥ saṅkaro vālaṅkāraḥ", "category": "Epic, Mahabharata", "book": "Bhagavad Gita", "position": "Chapter 10, Verse 18"}
{"quote": "śrī-bhagavān uvāca hanta te kathayiṣyāmi divyā hy ātma-vibhūtayaḥ  prādhānyataḥ kuru-śreṣṭha nāsty anto vistarasya me", "category": "Epic, Mahabharata", "book": "Bhagavad Gita", "position": "Chapter 10, Verse 19"}
{"quote": "śrīdharaḥ : evaṃ prārthitaḥ san bhagavān uvāca hanteti  hantety anukampya sambodhanam  divyā yā mad-vibhūtayas tāḥ prādhānyena te tubhyaṃ kathayiṣyāmi yato 'vāntarasya vibhūti-vistarasya madīyasyānto nāsti  ataḥ pradhāna-bhūtāḥ katicid varṇayiṣyāmi", "category": "Epic, Mahabharata", "book": "Bhagavad Gita", "position": "Chapter 10, Verse 19"}
{"quote": "madhusūdanaḥ : atrottaram  hantety anumatau  yat tvayā prārthitaṃ tat kariṣyāmi mā vyākulo bhūr ity arjunaṃ samāśvāsya tad eva kartum ārabhate  kathayiṣyāmi prādhānyatas tā vibhūtīr yā divyā hi prasiddhā ātmano mamāsādhāraṇā vibhūtayo he kuru-śreṣṭha ! vistareṇa tu kathanam aśakyaṃ, yato nāsty antyo vistarasya me vibhūtīnām  ataḥ pradhāna-bhūtāḥ kāścid eva vibhūtīr vakṣyāmīty arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 19"}
{"quote": "viśvanāthaḥ : hantety anukampāyāṃ prādhānyataḥ prādhānyena yatas tāsāṃ vistarasyānto nāsti  vibhūtayo vibhūtīr divyā uttamā eva na tu tṛṇeṣṭakādyāḥ  atra vibhūti-śabdena prākṛtāprākṛta-vastūny evocyate tāni sarvāṇy eva bhagavac-chakti-samudbhūtatvād bhagavad-rūpeṇaiva tāratamyena dhyeyatvenābhimatāni jñeyāni", "category": "Epic, Mahabharata", "book": "Bhagavad Gita", "position": "Chapter 10, Verse 19"}
{"quote": "baladevaḥ : evaṃ pṛṣṭaḥ śrī-bhagavān uvāca hanteti  hantety anukampārthakam  divyā utkṛṣṭāḥ, na tu tṛṇeṣṭakādyāḥ  vibhūtaya iti prāgvat  prādhānyataḥ prādhānyena yatas tāsāṃ vistarasyānto nāsti  iha vibhūti-śabdena niyāmakatva-rūpāṇy aiśvaryāṇi bodhyāni vibhūtir bhūtir aiśvaryam ity amara-koṣāt  prākṛtāprākṛtāni ca vastūni bhūtitvena varṇyāni  tāni sarvāṇi sarveśa-śakti-vyaṅgatvāt sarveśātmnaā tāratamyena bhāvyāni  matāni yāni sākṣād īśvara-rūpāṇi tattvenoktāni  tāni tu tena rūpeṇa bhāvanārthāny eva, na tv anyavat tac-chakty-ekadeśa-rūpāṇīti bodhyaṃ saṅgater iti", "category": "Epic, Mahabharata", "book": "Bhagavad Gita", "position": "Chapter 10, Verse 19"}
{"quote": "aham ātmā guḍākeśa sarva-bhūtāśaya-sthitaḥ  aham ādiś ca madhyaṃ ca bhūtānām anta eva ca", "category": "Epic, Mahabharata", "book": "Bhagavad Gita", "position": "Chapter 10, Verse 20"}
{"quote": "śrīdharaḥ : tatra prathamam aiśvaraṃ rūpaṃ kathayati he guḍākeśa ! sarveṣāṃ bhūtānām āśayeṣv antaḥkaraṇeṣu sarvajñatvādi-guṇair niyantṛtvenāvasthitaḥ paramātmāham  ādir janma  madhyaṃ sthitiḥ  antaḥ saṃhāraḥ  sarva-bhūtānāṃ janmādi-hetuś ca aham evety arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 20"}
{"quote": "madhusūdanaḥ : tatra prathamaṃ tāvan mukhyaṃ cintanīyaṃ śṛṇu aham iti  sarva-bhūtānām āśaye hṛd-deśe 'ntaryāmi-rūpeṇa pratyag-ātma-rūpeṇa ca sthita ātmā caitanyānanda-ghanas tvayāhaṃ vāsudeva eveti dhyeyaḥ  he guḍākeśa ! jitanidreti dhyāma-sāmarthyaṃ sūcayati  evaṃ dhyānāsāmarthye tu vakṣyamāṇāni dhyānāni kāryāṇi  tatrāpy ādau dhyeyam āha - aham evādiś cotpattir bhūtānāṃ prāṇināṃ cetanatvena loke vyavahriyamāṇānāṃ madhyaṃ ca sthitir antaś ca nāśaḥ sarva-cetana-vargāṇām utpatti-sthita-nāśa-rūpeṇa tat-kāraṇa-rūpeṇa cāham eva dhyeya ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 20"}
{"quote": "viśvanāthaḥ : atra prathamaṃ mām evaikāṃśena sarva-vibhūti-kāraṇaṃ tvaṃ bhāvayety āha aham iti  ātmā prakṛty-antaryāmī mahat-sraṣṭā puruṣaḥ paramātmā  he guḍākeśa jita-nidra iti dhyāna-sāmarthyaṃ sūcayati ! sarva-bhūto yo vairājas tasyāśaye sthita iti samaṣṭi-virāḍ antaryāmī  tathā sarveṣāṃ bhūtānām āśaye sthita iti vyaṣṭi-virāḍ antaryāmī ca  bhūtānāṃ ādir janma madhyaṃ sthitir antaḥ saṃhāraḥ  tat-tad-dhetur aham ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 20"}
{"quote": "yaḥ kāraṇārṇava-jale bhajati sma yoga- nidrām ity ādikā brahma-saṃhitā-padya-trayāt  (5.47) bhūtānām ādir utpattir madhyaṃ pālanam antaś ca saṃhāras tat-tad-dhetur aham evokta-puruṣa-lakṣyas tvayā bhāvyaḥ  bhg 10.21", "category": "Epic, Mahabharata", "book": "Bhagavad Gita", "position": "Chapter 10, Verse 20"}
{"quote": "ādityānām ahaṃ viṣṇur jyotiṣāṃ ravir aṃśumān  marīcir marutām asmi nakṣatrāṇām ahaṃ śaśī", "category": "Epic, Mahabharata", "book": "Bhagavad Gita", "position": "Chapter 10, Verse 21"}
{"quote": "śrīdharaḥ : idānīṃ vibhūtīḥ kathayati ādityānām ity ādinā yāvad-adhyāya-samāptiḥ  ādityānāṃ dvādaśānāṃ madhye viṣṇur nāmādityo 'ham  jyotiṣāṃ prakāśakānāṃ madhye 'ṃśumān viśva-vyāpi-raśmi-yukto raviḥ sūryo 'ham  marutāṃ deva-viśeṣāṇāṃ madhye marīci-nāmāham asmi  yad vā sapta marud-gaṇā vāyavaḥ  teṣāṃ madhya iti  te ca avahaḥ pravaho vivahaḥ parāvaha udvahaḥ saṃvaha parivaha iti spata marud-gaṇāḥ  nakṣatrāṇāṃ madhye candro 'ham", "category": "Epic, Mahabharata", "book": "Bhagavad Gita", "position": "Chapter 10, Verse 21"}
{"quote": "madhusūdanaḥ : etad-aśaktena bāhyāni dhyānāni kāryāṇīty āha yāvad-adhyāya-samāptiḥ  ādityānāṃ dvādaśānāṃ madhye viṣṇur visṇu-nāmādityo 'ham vāmanāvatāro vā  jyotiṣāṃ prakāśakānāṃ madhye 'haṃ ravir ṃśumān viśva-vyāpī prakāśakaḥ  marutāṃ sapta-saptakānāṃ madhye marīci-nāmāham nakṣatrāṇām adhipatir ahaṃ śaśī candramāḥ  nirdhāraṇe ṣaṣṭhī  atra prāyeṇa nirdhāraṇe ṣaṣṭhī  kvacit sambandhe 'pi yathā bhūtānām asmi cetanety ādau  vāmana-rāmādayaś cāvatārāḥ sarvaiśvarya-śālino 'py anena rūpeṇa dhyāna-vivakṣayā vibhūtiṣu paṭhyante  vṛṣṇīnāṃ vāsudevo 'smīti tena rūpeṇa dhyāna-vivakṣayā savasyāpi sva-vibhūti-madhye pāṭhavat  ataḥ paraṃ ca prāyeṇāyam adhyāyaḥ spaṣṭārtha iti kvacit kvacid vyākhyāsyāmaḥ", "category": "Epic, Mahabharata", "book": "Bhagavad Gita", "position": "Chapter 10, Verse 21"}
{"quote": "viśvanāthaḥ : atha nirdhāraṇa-ṣaṣṭhyā kvacit sambandha-ṣaṣṭhyā ca vibhutīr āha yāvad-adhyāya-samāptiḥ  ādityānāṃ dvādaśānāṃ madhye viṣṇur aham iti tan-nāmā sūryo mad-vibhūtir ity arthaḥ  evaṃ sarvatra prakāśakānāṃ jyotiṣāṃ madhye aṃśumān mahā-kiraṇa-mālī ravir aham  marīciḥ pavana-viśeṣaḥ", "category": "Epic, Mahabharata", "book": "Bhagavad Gita", "position": "Chapter 10, Verse 21"}
{"quote": "baladevaḥ : ādityānāṃ dvādaśānāṃ madhye viṣṇur vāmano 'ham  jyotiṣāṃ prakāśānāṃ madhye 'ṃśumān viśva-vyāpi-raśmī ravir aham  marutām ūna-pañcāśat-saṅkhyakānāṃ madhye marīcir aham  nakṣatrāṇām adhipatiḥ śaśī sudhā-varṣī candro 'ham  atra nirdhāraṇe ṣaṣṭhī prāyeṇa kvacit sambandhe 'pīti bodhyam", "category": "Epic, Mahabharata", "book": "Bhagavad Gita", "position": "Chapter 10, Verse 21"}
{"quote": "vedānāṃ sāmavedo 'smi devānām asmi vāsavaḥ  indriyāṇāṃ manaś cāsmi bhūtānām asmi cetanā", "category": "Epic, Mahabharata", "book": "Bhagavad Gita", "position": "Chapter 10, Verse 22"}
{"quote": "śrīdharaḥ : vedānām iti  vāsava indraḥ  bhūtānāṃ cetanā jñāna-śaktir aham asmi", "category": "Epic, Mahabharata", "book": "Bhagavad Gita", "position": "Chapter 10, Verse 22"}
{"quote": "madhusūdanaḥ : catūrṇāṃ vedānāṃ madhye gāna-mādhuryeṇātiramaṇīyaḥ sāmavedo 'ham asmi  vāsava indraḥ sarva-devādhipatiḥ  indriyāṇām ekādaśānāṃ pravartakaṃ manaḥ  bhūtānāṃ sarva-prāṇi-sambandhināṃ pariṇāmānāṃ madhye cid-abhivyañjikā buddher vṛttiś cetanāham asmi", "category": "Epic, Mahabharata", "book": "Bhagavad Gita", "position": "Chapter 10, Verse 22"}
{"quote": "viśvanāthaḥ : vāsava indraḥ  bhūtānāṃ sambandhinī cetanā jñāna-śaktiḥ", "category": "Epic, Mahabharata", "book": "Bhagavad Gita", "position": "Chapter 10, Verse 22"}
{"quote": "baladevaḥ : vedānāṃ madhye gīta-mādhuryeṇotkarṣāt sāmavedo 'ham  devānāṃ madhye vāsavas teṣāṃ rājā indro 'ham  indriyāṇāṃ madhye durjayaṃ teṣāṃ pravartakaṃ ca mano 'ham  bhūtānāṃ sambandhinī cetanā jñāna-śaktir aham", "category": "Epic, Mahabharata", "book": "Bhagavad Gita", "position": "Chapter 10, Verse 22"}
{"quote": "rudrāṇāṃ śaṃkaraś cāsmi vitteśo yakṣa-rakṣasām  vasūnāṃ pāvakaś cāsmi meruḥ śikhariṇām aham", "category": "Epic, Mahabharata", "book": "Bhagavad Gita", "position": "Chapter 10, Verse 23"}
{"quote": "śrīdharaḥ : rudrāṇām iti  rakṣasām api krūratvādi-sāmyād yakṣaiḥ sahaikīkṛtya nirdeśaḥ  teṣāṃ madhye vitteśaḥ kuvero 'smi  pāvako 'gniḥ  śikhariṇāṃ śikharatām ucchritānāṃ madhye meruḥ", "category": "Epic, Mahabharata", "book": "Bhagavad Gita", "position": "Chapter 10, Verse 23"}
{"quote": "madhusūdanaḥ : rudrāṇām ekādaśānāṃ madhye śaṅkaraḥ  vitteśo dhanādhyakṣaḥ kubero yakṣa-rakṣasāṃ yakṣānāṃ rākṣasānāṃ ca  vasūnām aṣṭānāṃ pāvako 'smi  meruḥ sumeruḥ śikhariṇām śikharavatām atyucchritānāṃ parvatānām  viśvanāthaḥ : vitteśaḥ kuveraḥ  baladevaḥ : rudrāṇām ekādaśānāṃ madhye śaṅkarākhyo rudro 'ham  yakṣa-rakṣasām ādhipo vitteśaḥ kuvero 'ham  vasūnām aṣṭānāṃ madhye pāvako 'gnir aham  śikhariṇām atyucchritānāṃ madhye meruḥ svarṇācalo 'ham", "category": "Epic, Mahabharata", "book": "Bhagavad Gita", "position": "Chapter 10, Verse 23"}
{"quote": "purodhasāṃ ca mukhyaṃ māṃ viddhi pārtha bṛhaspatim  senānīnām ahaṃ skandaḥ sarasām asmi sāgaraḥ", "category": "Epic, Mahabharata", "book": "Bhagavad Gita", "position": "Chapter 10, Verse 24"}
{"quote": "śrīdharaḥ : purodhasām iti  purodhasāṃ madhye deva-purohitatvān mukhyaṃ bṛhaspatim māṃ viddhi  senānīnāṃ madhye deva-senāpatiḥ skando 'ham asmi  sarasām sthira-jalāśayānāṃ madhye samudro 'smi", "category": "Epic, Mahabharata", "book": "Bhagavad Gita", "position": "Chapter 10, Verse 24"}
{"quote": "madhusūdanaḥ : indrasya sarva-rāja-śreṣṭhatvāt tat-purodhasaṃ bṛhaspatiṃ sarveṣāṃ purodhasāṃ rāja-purohitānāṃ madhye mukhyaṃ śreṣṭhaṃ mām eva he pārtha viddhi jānīhi  senānīnām senāpatīnāṃ madhye deva-senāpatiḥ skando guho 'ham asmi  sarasām deva-khāta-jalāśayānāṃ madhye sāgaraḥ sagara-putraiḥ khāto jalāśayo 'ham asmi", "category": "Epic, Mahabharata", "book": "Bhagavad Gita", "position": "Chapter 10, Verse 24"}
{"quote": "viśvanāthaḥ : senānīnām ity ārṣam  skandhaḥ kārtikeyaḥ", "category": "Epic, Mahabharata", "book": "Bhagavad Gita", "position": "Chapter 10, Verse 24"}
{"quote": "baladevaḥ : indrasya sarva-rāja-mukhyatvāt tat-purohitaṃ bṛhaspatiṃ sarva-patiṃ rāja-purohitānāṃ mukhyaṃ māṃ viddhīti so 'ham ity arthaḥ  senānīnām iti nuḍāgamanas tv ārṣaḥ  sarva-rāja-senānāṃ madhye skandaḥ kārttikeyo 'ham  sarasām sthira-jalānāṃ madhye sāgaro 'ham", "category": "Epic, Mahabharata", "book": "Bhagavad Gita", "position": "Chapter 10, Verse 24"}
{"quote": "maharṣīṇāṃ bhṛgur ahaṃ girām asmy ekam akṣaram  yajñānāṃ japa-yajño 'smi sthāvarāṇāṃ himālayaḥ", "category": "Epic, Mahabharata", "book": "Bhagavad Gita", "position": "Chapter 10, Verse 25"}
{"quote": "śrīdharaḥ : maharṣīṇām iti  girāṃ vācāṃ padātmikānāṃ madhye ekam akṣaram oṅkārākhyaṃ padam asmi  yajñānāṃ śrauta-smārtānāṃ madhye japa-rūpa-yajño 'ham", "category": "Epic, Mahabharata", "book": "Bhagavad Gita", "position": "Chapter 10, Verse 25"}
{"quote": "madhusūdanaḥ : maharṣīṇāṃ sapta-brahmaṇāṃ madhye bhṛgur atitejasvitvād aham  girāṃ vācāṃ pada-lakṣaṇānāṃ madhya ekam akṣaram padam oṃkāro 'ham asmi  yajñānāṃ madhye japa-yajño hiṃsādi-doṣa-śūnyatvenātyanta-śodhako 'ham asmi  sthāvarāṇāṃ sthitimatāṃ madhye himālayo 'haṃ  śikharavatāṃ madhye hi merur aham ity uktam ataḥ sthāvaratvena śikharatvena cārtha-bhedāv adoṣaḥ  viśvanāthaḥ : ekam akṣaraṃ praṇavaḥ  baladevaḥ : maharṣīṇāṃ brahma-putrāṇāṃ madhye 'titejasvī bhṛgur aham  girāṃ pada-lakṣaṇānāṃ vācāṃ madhye ekam akṣaram praṇavo 'ham asmi  yajñānāṃ madhye japa- yajño 'smi  tasyāhiṃsātmakatvenotkṛṣṭatvāt sthāvarāṇāṃ sthitimatāṃ madhye himācalo 'haṃ  atyuccatvenātisthairyeṇa cārtha-bhedān meru-himālayayor vibhūtyor bhedaḥ", "category": "Epic, Mahabharata", "book": "Bhagavad Gita", "position": "Chapter 10, Verse 25"}
{"quote": "aśvatthaḥ sarva-vṛkṣāṇāṃ devarṣīṇāṃ ca nāradaḥ  gandharvāṇāṃ citrarathaḥ siddhānāṃ kapilo muniḥ", "category": "Epic, Mahabharata", "book": "Bhagavad Gita", "position": "Chapter 10, Verse 26"}
{"quote": "śrīdharaḥ : aśvattha iti  devā eva santo ye mantra-darśanena ṛṣitvaṃ prāptās teṣāṃ madhye nārado 'smi  siddhānām utpattitaḥ eva adhigata-paramārtha-tattvānāṃ madhye kapilākhyo munir asmi", "category": "Epic, Mahabharata", "book": "Bhagavad Gita", "position": "Chapter 10, Verse 26"}
{"quote": "madhusūdanaḥ : sarvaeṣāṃ vṛkṣāṇāṃ vanaspatīnām anyeṣāṃ ca  devā eva santo ye mantra-darśitvena ṛṣitvaṃ prāptās te devarṣayas teṣāṃ madhye nārado 'ham asmi  gandharvāṇāṃ gāna-dharmaṇāṃ deva-gāyakānāṃ madhye citraratho 'ham asmi  siddhānāṃ janmanaiva vinā prayatnaṃ dharma-jñāna-vairāgyaiśvaryātiśayaṃ prāptānām adhigata-paramārthānāṃ madhye kapilo munir aham", "category": "Epic, Mahabharata", "book": "Bhagavad Gita", "position": "Chapter 10, Verse 26"}
{"quote": "baladevaḥ : pūjyatvena sarva-vṛkṣāṇāṃ madhye śreṣṭho 'śvattho 'haṃ devarṣīṇāṃ madhye parama-bhaktatvenotkṛṣṭo nārado 'ham  gandharvāṇāṃ madhye 'tigāyakatvenotkṛṣṭatvāc citraratho 'ham  siddhānāṃ svābhāvikāṇimādimatāṃ kapilaḥ kārdamir munir aham", "category": "Epic, Mahabharata", "book": "Bhagavad Gita", "position": "Chapter 10, Verse 26"}
{"quote": "uccaiḥśravasam aśvānāṃ viddhi mām amṛtodbhavam  airāvataṃ gajendrāṇāṃ narāṇāṃ ca narādhipam", "category": "Epic, Mahabharata", "book": "Bhagavad Gita", "position": "Chapter 10, Verse 27"}
{"quote": "śrīdharaḥ : uccaiḥśravasam iti  amṛtārthaṃ kṣīrodadhi-manthanād udbhūtam uccaiḥśravasam nāmāśvaṃ mad-vibhūtiṃ viddhi  amṛtodbhavam ity etad airāvate 'pi sambadhyate  narādhipaṃ rājānaṃ māṃ mad-vibhūtiṃ viddhi", "category": "Epic, Mahabharata", "book": "Bhagavad Gita", "position": "Chapter 10, Verse 27"}
{"quote": "madhusūdanaḥ : aśvānāṃ madhya uccaiḥśravasam amṛta-mathanodbhavam aśvaṃ māṃ viddhi  airāvataṃ gajam amṛta-mathanodbhavam gajendrāṇāṃ madhye māṃ viddhi  narāṇāṃ ca madhye narādhipaṃ rājānaṃ māṃ viddhīty anuṣajyate  viśvanāthaḥ : amṛtodbhavam amṛta-mathanodbhūtam  baladevaḥ : aśvānāṃ madhye uccaiḥśravasam  gajendrāṇāṃ madhye airāvataṃ ca māṃ viddhi  amṛtodbhavam amṛtārthakāt kṣīrābdhi-mathanāj jātam iti dvayor viśeṣaṇam  narādhipaṃ rājānaṃ asahya-tejasaṃ dharmiṣṭham", "category": "Epic, Mahabharata", "book": "Bhagavad Gita", "position": "Chapter 10, Verse 27"}
{"quote": "āyudhānām ahaṃ vajraṃ dhenūnām asmi kāmadhuk  prajanaś cāsmi kandarpaḥ sarpāṇām asmi vāsukiḥ", "category": "Epic, Mahabharata", "book": "Bhagavad Gita", "position": "Chapter 10, Verse 28"}
{"quote": "śrīdharaḥ : āyudhānām iti  āyudhānāṃ madhye vajram asmi  kāmān dogdhīti kāma-dhuk  prajanaḥ prajotpatti-hetuḥ kandarpaḥ kāmo 'smi  na kevalaṃ sambhoga-mātra-pradhānaḥ kāmo mad-vibhūtir aśāstrīyatvāt  sarpāṇām savidhānāṃ rājā vāsukir asmi", "category": "Epic, Mahabharata", "book": "Bhagavad Gita", "position": "Chapter 10, Verse 28"}
{"quote": "madhusūdanaḥ : āyudhānāṃ astrāṇāṃ madhye vajraṃ dadhīcer asth-sambhavam astram aham asmi  dhenūnāṃ dogdhrīṇāṃ madhye kāmaṃ dogdhīti kāma-dhuk  samudra-mathanodbhavā vasiṣṭhasya kāma-dhenur aham asmi  kāmānāṃ madhye prajanaḥ prajanayitā putrotpatty-artho yaḥ kandarpaḥ kāmaḥ so 'ham asmi  ca-kāras tv artho rati-mātra-hetu-kāma-vyāvṛtty-arthaḥ  sarpāś ca nāgāś ca jāti-bhedād bhidyante  tatra sarpāṇām madhye teṣāṃ rājā vāsukir aham asmi", "category": "Epic, Mahabharata", "book": "Bhagavad Gita", "position": "Chapter 10, Verse 28"}
{"quote": "viśvanāthaḥ : kāma-dhuk kāma-dhenuḥ  kandarpānāṃ madhye prajanaḥ prajotpatti-hetuḥ kandarpo 'ham", "category": "Epic, Mahabharata", "book": "Bhagavad Gita", "position": "Chapter 10, Verse 28"}
{"quote": "baladevaḥ : āyudhānāṃ madhye vajraṃ pavir aham  kāma-dhuk vāñchita-pūrayitrī kāma-dhenur aham  prajanaḥ santānotpādakaḥ kandarpaḥ kāmo 'ham  rati-sukha-mātra-hetuḥ sa nāham iti ca-śabdāt  sarpāṇām eka-śirasāṃ madhye vāsukir aham", "category": "Epic, Mahabharata", "book": "Bhagavad Gita", "position": "Chapter 10, Verse 28"}
{"quote": "anantaś cāsmi nāgānāṃ varuṇo yādasām aham  pitṝṇām aryamā cāsmi yamaḥ saṃyamatām aham", "category": "Epic, Mahabharata", "book": "Bhagavad Gita", "position": "Chapter 10, Verse 29"}
{"quote": "śrīdharaḥ : ananta iti  nāgānāṃ nirviṣāṇāṃ rājānantaḥ śeṣo 'ham  yādasām jala-carāṇāṃ rājā varuṇo 'ham  pitṝṇām rājāryamāsmi  saṃyamatām niyamanaṃ kurvatāṃ madhye yamo 'smi", "category": "Epic, Mahabharata", "book": "Bhagavad Gita", "position": "Chapter 10, Verse 29"}
{"quote": "madhusūdanaḥ : nāgānāṃ jāti-bhedānāṃ madhye teṣāṃ rājānantaś ca śeṣākhyo 'ham asmi  yādasām jala-carāṇāṃ madhye teṣāṃ rājā varuṇo 'ham asmi  pitṝṇām madhye 'ryamā nāma pitṛ-rājaś cāham asmi  saṃyamatām saṃyamaṃ dharmādharma-phala-dānenānugrahaṃ nigrahaṃ ca kurvatāṃ madhye yamo 'ham smi", "category": "Epic, Mahabharata", "book": "Bhagavad Gita", "position": "Chapter 10, Verse 29"}
{"quote": "viśvanāthaḥ : yādasām jala-carāṇāṃ  saṃyamatām daṇḍayatām", "category": "Epic, Mahabharata", "book": "Bhagavad Gita", "position": "Chapter 10, Verse 29"}
{"quote": "baladevaḥ : nāgānām aneka-śirasāṃ madhye 'nantaḥ śeṣo 'ham  yādasām jala-jantūnām adhipo varuṇo 'ham  pitṝṇām rājāryamākhyaḥ pitṛ-devo 'ham  saṃyamatām daṇḍayatāṃ madhye nyāya-daṇḍa-kṛt yamo 'haṃ chādeśābhāva ārṣaḥ", "category": "Epic, Mahabharata", "book": "Bhagavad Gita", "position": "Chapter 10, Verse 29"}
{"quote": "prahlādaś cāsmi daityānāṃ kālaḥ kalayatām aham  mṛgāṇāṃ ca mṛgendro 'haṃ vainateyaś ca pakṣiṇām", "category": "Epic, Mahabharata", "book": "Bhagavad Gita", "position": "Chapter 10, Verse 30"}
{"quote": "śrīdharaḥ : prahlāda iti  kalayatāṃ vaśīkurvatāṃ gaṇayatāṃ vā madhye kālo 'ham asmi  mṛgendraḥ siṃhaḥ  pakṣiṇāṃ madhye vainateyo garuḍo 'smi", "category": "Epic, Mahabharata", "book": "Bhagavad Gita", "position": "Chapter 10, Verse 30"}
{"quote": "madhusūdanaḥ : daityānāṃ diti-vaṃśyānāṃ madhye prakarṣeṇa hlādayaty ānandayati parama-sāttvikatvena sarvān iti prahlādaś cāsmi  kalayatāṃ saṅkhyānaṃ gaṇanaṃ kurvatāṃ madhye kālo 'ham  mṛgendraḥ siṃho mṛgāṇāṃ paśūnāṃ madhye 'ham  vainateyaś ca pakṣiṇāṃ vinatā-putro garuḍaḥ", "category": "Epic, Mahabharata", "book": "Bhagavad Gita", "position": "Chapter 10, Verse 30"}
{"quote": "viśvanāthaḥ : kalayatāṃ vaśīkurvatām  mṛgendraḥ siṃhaḥ  vainateyo garuḍaḥ", "category": "Epic, Mahabharata", "book": "Bhagavad Gita", "position": "Chapter 10, Verse 30"}
{"quote": "baladevaḥ : daityānāṃ diti-vaṃśyānāṃ madhye teṣām adhipatir bhagavan-niṣṭhātiśayād varīyān prahlādo 'ham  kalayatāṃ vaśīkurvatāṃ madhye kālo 'ham  mṛgāṇāṃ paśūnāṃ madhye 'tivikrameṇotkṛṣṭo mṛgendraḥ siṃho 'ham  pakṣiṇāṃ madhye viṣṇu-rathatvenātiśreṣṭho vainateyo garuḍo 'ham", "category": "Epic, Mahabharata", "book": "Bhagavad Gita", "position": "Chapter 10, Verse 30"}
{"quote": "pavanaḥ pavatām asmi rāmaḥ śastrabhṛtām aham  jhaṣāṇāṃ makaraś cāsmi srotasām asmi jāhnavī", "category": "Epic, Mahabharata", "book": "Bhagavad Gita", "position": "Chapter 10, Verse 31"}
{"quote": "śrīdharaḥ : pavana iti  pavatāṃ pāvayitṝṇāṃ vegavatāṃ vā madhye vāyur aham asmi  śastra-bhṛtām vīrāṇāṃ rāmo dāśarathiḥ  yad vā rāmaḥ paraśurāmaḥ  jhaṣāṇāṃ matsyānāṃ madhye makaro nāma matsya-jāti-viśeṣo 'ham  srotasāṃ pravāhodakānāṃ madhye bhāgīrathī", "category": "Epic, Mahabharata", "book": "Bhagavad Gita", "position": "Chapter 10, Verse 31"}
{"quote": "madhusūdanaḥ : pavatāṃ pāvayitṝṇāṃ vegavatāṃ vā madhye pavano vāyur aham asmi  śastrabhṛtām śastra-dhāriṇāṃ yuddha-kuśalānāṃ madhye rāmo dāśarathir akhila-rākṣasa-kula-kṣaya-karaḥ parama-vīro 'ham asmi  sākṣāt-svarūpasyāpy anena rūpeṇa cintanārthaṃ vṛṣṇīnāṃ vāsudevo 'smītivad atra pāṭha iti prāg uktam  jhaṣāṇāṃ matsyānāṃ madhye makaro nāma taj-jāti-viśeṣaḥ  srotasām vegena calaj-jalānāṃ nadīnāṃ madhye sarva-nadī-śreṣṭhā jāhnavī gaṅgāham asmi", "category": "Epic, Mahabharata", "book": "Bhagavad Gita", "position": "Chapter 10, Verse 31"}
{"quote": "jhaṣāṇāṃ matsyānāṃ makaro matsya-jāti-viśeṣaḥ  srotasām srotasvatīnām", "category": "Epic, Mahabharata", "book": "Bhagavad Gita", "position": "Chapter 10, Verse 31"}
{"quote": "baladevaḥ : pavatāṃ pāvanānāṃ vegavatāṃ ca madhye pavano vāyur aham  rāmaḥ paraśurāmaḥ  jhaṣāṇāṃ matsyānāṃ madhye makaras taj-jāti-viśeṣo 'ham  srotasām pravahaj-jalānāṃ madhye jāhnavī gaṅgāham", "category": "Epic, Mahabharata", "book": "Bhagavad Gita", "position": "Chapter 10, Verse 31"}
{"quote": "sargāṇām ādir antaś ca madhyaṃ caivāham arjuna  adhyātma-vidyā vidyānāṃ vādaḥ pravadatām aham", "category": "Epic, Mahabharata", "book": "Bhagavad Gita", "position": "Chapter 10, Verse 32"}
{"quote": "śrīdharaḥ : sargāṇām iti  sṛjyanta iti sargā ākāśādayaḥ  teṣām ādivantaś ca madhyaṃ caivāham  aham ādiś ca madhyaṃ cety atra sṛṣṭy-ādi-kartṛtvaṃ pāramaiśvaryam uktam  atra tūtpatti-sthiti-pralayā mad-vibhūtitvena dhyeyā ity ucyate iti viśeṣaḥ  adhyātma-vidyātma-vidyā  pravadatāṃ vādināṃ sambandhinyo vāda-jalpa-vitaṇḍākhyās tisraḥ kathāḥ prasiddhāḥ  tāsāṃ madhye vādo 'ham  yatra dvābhyām api pramāṇatas tarkataś ca svapakṣaḥ sthāpyate para-pakṣaś ca cchala-jāti-nigraha-sthānais tat-pakṣaṃ dūṣayati na tu sva-pakṣaṃ sthāpayati, sā vitaṇḍā nāma kathā  tatra jalpa-vitaṇḍe vijigīṣamāṇayor vādinoḥ śakti-parīkṣā-mātra-phale  vādas tu vīta-rāgayoḥ śiṣyācāryayor anyayor vā tattva-nirūpaṇa-phalaḥ  ato 'sau śreṣṭhatvān mad-vibhūtir ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 32"}
{"quote": "madhusūdanaḥ : sargāṇām acetana-sṛṣṭīnām ādir antaś ca madhyaṃ cotpatti-sthiti-layā aham eva  he arjuna  bhūtānāṃ jīvāviṣṭānāṃ cetanatvena prasiddhānām evādir antaś ca madhyaṃ cety uktam upakrame, iha tv acetana-sargāṇām iti na paunaruktyam  vidyānāṃ madhye 'dhyātma-vidyā mokṣa-hetur ātma-tattva-vidyāham  pravadatāṃ pravadat-sambandhināṃ kathā-bhedānāṃ vāda-jalpa-vitaṇḍātmakānāṃ madhye vādo 'ham  bhūtānām asmi cetanety atra yathā bhūta-śabdena tat-sambandhinaḥ pariṇāmā lakṣitās tatheha pravadac-chabdena tat-sambandhinaḥ kathā-bhedā lakṣyante  ato nirdhāraṇopapattiḥ  yathā śrute tūbhayatrāpi sambandhe ṣaṣṭhī  tatra tattva-bubhutsvor vītarāgayoḥ sa-brahmacāriṇor guru-śiṣyayor vā pramāṇena tarkeṇa ca sādhana-dūṣaṇātmā sa-pakṣa-pratipakṣa-parigrahas tattva-nirṇaya-paryanto vādaḥ  tad uktaṃ pramāṇa-tarka-sādhanopālambhaḥ siddhāntāviruddhaḥ pañcāvayavopapannaḥ pakṣa-pratipakṣa-parigraho vādaḥ iti  vāda-phalasaya tattva-nirṇayasya durdurūḍha-vādi-nirākaraṇena saṃrakṣaṇārthaṃ vijigīṣu-kathe jalpa-vitaṇḍe jaya-parāyaja-mātra-paryante  tad uktam tattvādhyavasāya-saṃrakṣaṇārthaṃ jalpa-vitaṇḍe bīja-praroha-saṃrakṣaṇārthaṃ kaṇṭaka-śākhā-prāvaraṇavat [nyāyad 4.2.47] iti  chala-jāti-nigraha-sthānaiḥ para-pakṣo dūṣyata iti jalpe vitaṇḍāyāṃ ca samānam  tatra vitaṇḍāyām ekena sva-pakṣaḥ sthāpyata eva, anyena ca sa dūṣyata eva  jalpe tūbhābhyām api sva-pakṣaḥ sthāpyata ubhābhyām api para-pakṣo dūṣyata iti viśeṣaḥ  tad uktaṃ yathoktopapanna-cchala-jāti-nigraha-sthāna-sādhanopalambho jalpaḥ sa pratipakṣa-sthāpanā-hīno vitaṇḍā iti  ato vitaṇḍā-dvaya-śarīratvāj jalpo nāma naikā kathā, kintu śakty-atiśaya-jñānārthaṃ samaya-bandha-mātreṇa pravartata iti khaṇḍana-kārāḥ  tattvādhyvasāya-paryavasāyitvena tu vādasya śreṣṭhatvam uktam eva", "category": "Epic, Mahabharata", "book": "Bhagavad Gita", "position": "Chapter 10, Verse 32"}
{"quote": "viśvanāthaḥ : sṛjyanta iti sargā ākāśādayas teṣām ādiḥ sṛṣṭir antaḥ saṃhāraḥ  madhyaṃ pālanaṃ ceti sṛṣṭi-sthiti-pralayā mad-vibhūtitvena dhyeyā ity arthaḥ  aham ādiś ca madhyaṃ cety atra sṛṣṭy-ādi-kartā parameśvara evoktaḥ  vidyānāṃ jñānānāṃ madhye aham ātma-vidyā ātma-jñānam  pravadatāṃ sva-pakṣaṃ sthāpana-para-pakṣa-dūṣaṇādi-rūpa-jalpa-vitaṇḍādi-kurvatāṃ vādas tattva-nirṇayaḥ pravṛtti-siddhānte yaḥ so 'ham", "category": "Epic, Mahabharata", "book": "Bhagavad Gita", "position": "Chapter 10, Verse 32"}
{"quote": "ity uktānāṃ vidyānāṃ madhye 'dhyātma-vidyā saparikara-paramātma-nirṇetrī caturlakṣaṇī vedānta-vidyāham evety arthaḥ  pravadatāṃ sambandhī yo vādaḥ so 'ham  teṣāṃ khalu vāda-jalpa-vitaṇḍās tisraḥ kathāḥ prasiddhāḥ  tatrobhaya-sādhanavatī vijigīṣu-kathā jalpaḥ  yatrobhābhyāṃ pramāṇena tarkenṇa sva-pakṣaḥ sthāpyate chala-jāti-nigraha-sthānaiḥ para-pakṣo dūṣyate sva-pakṣa-sthāpana-hanā para-pakṣa-dūṣaṇāvasānā kathā vitaṇḍā  ete pravadator vijigīṣvoḥ śakti-mātra-parīkṣake niṣphale tattva-bubhutsu-kathā vādaḥ  sa ca tattva-nirṇaya-phalakatvenotkṛṣṭatvān mad-vibhūtir iti", "category": "Epic, Mahabharata", "book": "Bhagavad Gita", "position": "Chapter 10, Verse 32"}
{"quote": "akṣarāṇām akāro 'smi dvandvaḥ sāmāsikasya ca  aham evākṣayaḥ kālo dhātāhaṃ viśvatomukhaḥ", "category": "Epic, Mahabharata", "book": "Bhagavad Gita", "position": "Chapter 10, Verse 33"}
{"quote": "śrīdharaḥ : akṣarāṇām iti  akṣarāṇāṃ varṇānāṃ madhye akāro 'smi  tasya sarva-vāṅmayatvena śreṣṭhatvāt  tathā ca śrutiḥ akāro vai sarvā vāk saiṣā sparśoṣambhir vyajyamānā bahvī nānā-rūpā bhavati [ai.ā. 1.3.6] iti  sāmāsikasya samāsa-samūhasya madhye dvandvaḥ rāma-kṛṣṇāv ity-ādi-sāmāso 'smi  ubhaya-pada-pradhānatvena śreṣṭhatvāt  akṣayaḥ pravāha-rūpaḥ kālo 'ham eva  kālaḥ kalayatām aham ity atrāyur gaṇanātmakaḥ saṃvatsara-śatādy-āyuḥ svarūpaḥ kāla uktaḥ  sa ca tasminn āyuṣi kṣīṇe sati kṣīyate  atra tu pravāhātmako 'kṣayaḥ kāla ucyate iti viśeṣaḥ  karma-phala-vidhātṝṇāṃ madhye viśvatomukho dhātā  sarva-karma-phala-vidhātāhaṃ ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 33"}
{"quote": "madhusūdanaḥ : akṣarāṇāṃ sarveṣāṃ varṇānāṃ madhye 'kāro 'ham asmi  a-kāro vai sarvā vāk [ai.ā. 1.3.6] iti śrutes tasya śreṣṭhatvaṃ prasiddham  dvandvaḥ samāsa ubhaya-padārtha-pradhānaḥ sāmāsikasya samāsa-samūhasya madhye 'ham asmi  pūrva-padārtha-pradhāno 'vyayībhāva uttara-padārtha-pradhānas tatpuruṣo 'nyapadārtha-pradhāno bahuvrīhir iti teṣām ubhaya-padārtha-sāmyābhāvenāpakṛṣṭatvāt  kṣayi-kālābhimāny akṣayaḥ kālaḥ jñaḥ kāla-kālo guṇī sarva-vidyaḥ ity ādi-śruti-prasiddho 'ham eva  kālaḥ kalayatām aham ity atra tu kṣayī kāla ukta iti bhedaḥ  karma-phala-vidhātṝṇāṃ madhye viśvatomukhaḥ sarvato mukho dhātā sarva-karma-phala-dāteśvaro 'ham ity arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 33"}
{"quote": "viśvanāthaḥ : sāmāsikasya samāsa-samūhasya madhye dvandvaḥ ubhaya-padārtha-pradhānatvena tasya samāseṣu śraiṣṭhyāt  akṣayaḥ kālaḥ saṃhartṝṇāṃ madhye mahākālo rudro viśvatomukhaś caturbhyo 'haṃ dhātā sraṣṭṝṇāṃ madhye brahmā", "category": "Epic, Mahabharata", "book": "Bhagavad Gita", "position": "Chapter 10, Verse 33"}
{"quote": "baladevaḥ : akṣarāṇāṃ varṇānāṃ madhye 'ham a-kāro 'smi  a-kāro vai sarvā vāk [ai.ā. 1.3.6] iti śrutiś ca  sāmāsikasya samāsa-samūhasya madhye dvandvo 'ham  avyayībhāva-tatpuruṣa-bahuvrīhiṣūbhaya-padārtha-pradhānatā-virahiṣu madhye tasyobhaya-padārtha-pradhānatayotkṛṣṭtatvāt  saṃhartṝṇāṃ madhye 'kṣayaḥ  kālaḥ saṅkarṣaṇa-mukhotthaḥ kālāgnir aham  sraṣṭṝṇāṃ madhye viśvatomukhaś catur-vaktro dhātā vidhir aham", "category": "Epic, Mahabharata", "book": "Bhagavad Gita", "position": "Chapter 10, Verse 33"}
{"quote": "mṛtyuḥ sarvaharaś cāham udbhavaś ca bhaviṣyatām  kīrtiḥ śrīr vāk ca nārīṇāṃ smṛtir medhā dhṛtiḥ kṣamā", "category": "Epic, Mahabharata", "book": "Bhagavad Gita", "position": "Chapter 10, Verse 34"}
{"quote": "śrīdharaḥ : mṛtyur iti  saṃhārakānāṃ madhye sarvaharo mṛtyur aham  bhaviṣyatāṃ bhāvi-kalyāṇānāṃ prāṇinām udbhavo 'bhudayo 'ham  nārīṇāṃ madhye kīrty-ādyāḥ spata-devatā-rūpāḥ striyo 'ham  yāsām ābhāsa-mātra-yogena prāṇinaḥ ślāghyā bhavanti tāḥ kīrty-ādyāḥ striyo mad-vibhūtayaḥ", "category": "Epic, Mahabharata", "book": "Bhagavad Gita", "position": "Chapter 10, Verse 34"}
{"quote": "madhusūdanaḥ : saṃhāra-kāriṇāṃ madhye sarva-haraḥ sarva-saṃhāra-kārī mṛtyur aham  bhaviṣyatāṃ bhāvi-kalyāṇānāṃ ya udbhava utkarṣaḥ sa cāham eva  nārīṇāṃ madhye kīrtiḥ śrīr vāk smṛtir medhā dhṛtiḥ kṣameti ca sapta dharma-patnyo 'ham eva  tatra kīrtir dhārmikatva-nimittā praśastatvena nānā-dig-deśīya-loka-jñāna-viṣayatā-rūpā khyātiḥ  śrīr dharmārtha-kāma-sampat śarīra-śobhā vā kāntir vā  vāk sarasvatī sarvasyārthasya prakāśikā saṃskṛtā vāṇī  ca-kārān mūrtyādayo 'pi dharma-patnyo gṛhyante  smṛtiś cirānubhūtārtha-smaraṇa-śaktiḥ  aneika-granthārtha-dhāraṇā-śaktir medhā  dhṛtir avasāde 'pi śarīrendriya-saṃghātottambhana-śaktiḥ  ucchṛṅkhala-pravṛtti-kāraṇena cāpala-prāptau tan-nivartana-śaktir vā  kṣamā harṣa-viṣādayor avikṛta-cittatā  yāsām ābhāsa-mātra-sambandhenāpi janaḥ sarva-lokādaraṇīyo bhavati tāsāṃ sarva-strīṣūttamatvam atiprasiddham eva", "category": "Epic, Mahabharata", "book": "Bhagavad Gita", "position": "Chapter 10, Verse 34"}
{"quote": "viśvanāthaḥ : prātikṣaṇikānāṃ mṛtyūnāṃ madhye sarvaharaḥ sarva-smṛti-haro mṛtyur ahaṃ yad uktaṃ mṛtyur atyanta-vismṛtiḥ iti  bhaviṣyatāṃ bhāvināṃ prāṇi-vikārāṇāṃ madhye udbhavaḥ prathama-vikāro jagmāham  nārīṇāṃ madhye kīrtiḥ khyātiḥ  śrīḥ kāntiḥ vāk saṃsmṛtā vāṇīti tisras tathā smṛty-ādayaś catasraḥ ca-kārāt mūrtyādayaś cānyā dharma-patnyaś cāham", "category": "Epic, Mahabharata", "book": "Bhagavad Gita", "position": "Chapter 10, Verse 34"}
{"quote": "baladevaḥ : prātikṣaṇikānāṃ mṛtyūnāṃ madhye sarva-smṛti-haro mṛtyur aham  bhaviṣyatāṃ bhāvināṃ prāṇi-vikārāṇām udbhavo janmākhyaḥ prathama-vikāro 'ham  nārīṇāṃ madhye kīrty-ādayaḥ sapta mad-vibhūtayaḥ  daivatā hy etāḥ  yāsām ābhāsenāpi narāḥ ślāghyā bhavanti  tatra kīrtir dhārmikatvādi-sādguṇya-khyātiḥ  śrīs tri-varga-sampat kāya-dyutir vā  vāk sarvārtha-vyañjakā saṃskṛta-bhāṣā  smṛtir anubhūtārtha-smaraṇa-śaktiḥ  medhā bahu-śāstrārthāvadhāraṇa-śaktiḥ  dhṛtiś cāpalya-prāptau tan-nivartana-śaktiḥ  kṣamā harṣe viṣāde ca prāpte nirvikāra-cittatā", "category": "Epic, Mahabharata", "book": "Bhagavad Gita", "position": "Chapter 10, Verse 34"}
{"quote": "bṛhat-sāma tathā sāmnāṃ gāyatrī chandasām aham  māsānāṃ mārgaśīrṣo 'ham ṛtūnāṃ kusumākaraḥ", "category": "Epic, Mahabharata", "book": "Bhagavad Gita", "position": "Chapter 10, Verse 35"}
{"quote": "śrīdharaḥ : bṛhat-sāmeti  tvām iddhi havāmahe [rv 6.46.1] ity asyām ṛci gīyamānaṃ bṛhat-sāma  tena cendraṃ sarveśvaratvena sthūyata iti śraiṣṭhyam  chanda-viśiṣṭānāṃ mantrāṇāṃ madhye gāyatrī mantro 'ham  dvijatvāpādakatvena somāharaṇe ca śreṣṭhatvāt  kusumākaro vasantaḥ", "category": "Epic, Mahabharata", "book": "Bhagavad Gita", "position": "Chapter 10, Verse 35"}
{"quote": "māsānāṃ dvādaśānāṃ madhye 'bhinivaśāli-vāstūka-śākādi-śālī śīrtātapa-śūnyatvena ca sukha-hetur mārgaśīrṣo 'ham  ṛtūnāṃ ṣaṇṇāṃ madhye kusumākaraḥ sarva-sugandhi-kusumānām ākaro 'tiramaṇīyo vasantaḥ  vasante brāhmaṇam upanayīta  vasante brāhmaṇo 'gnīnād adhīta  vasante vasante jyotiṣā yajeta  tad vai vasanta evābhyārabheta  vasanto vai brāhamasya rtuḥ  ity ādi-śāstra-prasiddho 'ham asmi", "category": "Epic, Mahabharata", "book": "Bhagavad Gita", "position": "Chapter 10, Verse 35"}
{"quote": "viśvanāthaḥ : vedānāṃ sāmavedo 'smīty uktam  tatra sāmnām api madhye bṛhat-sāma tvām iddhi havāmahe [rv 6.46.1] ity asyām ṛci vigīyamānaṃ bṛhat-sāma  chandasāṃ madhye gāyatrī nāma chandaḥ  kusumākaro vasantaḥ", "category": "Epic, Mahabharata", "book": "Bhagavad Gita", "position": "Chapter 10, Verse 35"}
{"quote": "baladevaḥ : vedānāṃ sāmavedo 'smīty uktaṃ prāk  tatrānyaṃ viśeṣam āha bṛhad iti  sāmnām ṛg-akṣara-rūḍhānāṃ gīti-viśeṣāṇāṃ madhye tvām iddhi havāmahe [rv 6.46.1] ity asyām ṛci gītiṃ viśeṣo bṛhat-sāma tac cātirātre pṛṣṭha-stotraṃ sarveśvaratvendra-stuti-rūpam anya-sāmotkṛṣṭatvād aham  chandasāṃ niyatākṣara-pādatva-rūpa-cchando-viśiṣṭānām ṛcāṃ madhye gāyatrī ṛg ahaṃ dvijāter dvitīya-janma-hetutvena tasyāḥ śraiṣṭhyāt  gāyatrī vā idaṃ sarvaṃ bhūtaṃ yad idaṃ kiṃ ca iti brahmāvatāratva-śravaṇāc ca  mārgaśīrṣo 'ham ity abhinava-dhānāydi-sampattyā tasyānyebhyaḥ śraiṣṭhyāt  kusumākaro vasanto 'ham iti śītātapābhāvena vividha-sugandhi-puṣpamayatvena mad-utsava-hetutvena ca tasyānyebhyaḥ śraiṣṭhyāt", "category": "Epic, Mahabharata", "book": "Bhagavad Gita", "position": "Chapter 10, Verse 35"}
{"quote": "dyūtaṃ chalayatām asmi tejas tejasvinām aham  jayo 'smi vyavasāyo 'smi sattvaṃ sattvavatām aham", "category": "Epic, Mahabharata", "book": "Bhagavad Gita", "position": "Chapter 10, Verse 36"}
{"quote": "śrīdharaḥ : dyūtam iti  chalayatāṃ anyonya-vañcana-parāṇāṃ sambandhi dyūtam asmi  tejasvinām prabhāvavatāṃ tejaḥ prabhāvo 'smi  jetṝṇāṃ jayo 'smi  vyavasāyinām udyamavatāṃ vyavasāya udyamo 'smi  sattvavatāṃ sāttvikānāṃ sattvam aham", "category": "Epic, Mahabharata", "book": "Bhagavad Gita", "position": "Chapter 10, Verse 36"}
{"quote": "madhusūdanaḥ : chalayatāṃ chalasya para-vañcanasya kartṝṇāṃ sambandhi dyūtam akṣa-devanādi-lakṣaṇaṃ sarvasvāpahārakāraṇam aham asmi  tejasvinām atyugra-prabhāvavatāṃ sambandhi tejo 'pratihatājñatvam aham asmi  jetṝṇāṃ parājitāpekṣayotkarṣa-lakṣaṇo jayo 'smi  vyavasāyināṃ vyavasāyaḥ phalāvyabhicāry-udyamo 'ham asmi  sattvavatāṃ sāttvikānāṃ dharma-jñāna-vairāgyaiśvarya-lakṣaṇaṃ sattva-kāryam evātra sattvam aham", "category": "Epic, Mahabharata", "book": "Bhagavad Gita", "position": "Chapter 10, Verse 36"}
{"quote": "viśvanāthaḥ : chalayatām anyo 'nya-vañcana-parāṇāṃ sambandhi dyūtam asmi  jetṝṇāṃ jayo 'smi  vyavasāyinām udyamavatāṃ vyavasāyo 'smi  sattvavatām balavatāṃ sattvaṃ balam asmi", "category": "Epic, Mahabharata", "book": "Bhagavad Gita", "position": "Chapter 10, Verse 36"}
{"quote": "baladevaḥ : chalatāṃ mitho vañcanāṃ kurvatāṃ sambandhi dyūtaṃ sarvasva-haram akṣadevanādy aham  tejasvinām prabhāvatāṃ sambandhi tejaḥ prabhāvo 'ham  asmi  jetṝṇāṃ parājitāpekṣayotkarṣa-lakṣaṇo jayo 'smi  jetṝṇāṃ sambandhi jayo 'ham  vyavasāyinām udyamināṃ sambandhī vyavasāyaḥ  phalavān udyamo 'ham  sattvavatām balināṃ sambandhī sattvaṃ balam aham", "category": "Epic, Mahabharata", "book": "Bhagavad Gita", "position": "Chapter 10, Verse 36"}
{"quote": "vṛṣṇīnāṃ vāsudevo 'smi pāṇḍavānāṃ dhanaṃjayaḥ  munīnām apy ahaṃ vyāsaḥ kavīnām uśanā kaviḥ", "category": "Epic, Mahabharata", "book": "Bhagavad Gita", "position": "Chapter 10, Verse 37"}
{"quote": "śrīdharaḥ : vṛṣṇīnām iti  vāsudevo yo 'haṃ tvām upadiśāmi  dhanañjayas tvam eva yad vibhūtiḥ  munīnāṃ vedārtha-manana-śīlānāṃ veda-vyāso 'ham  kavīnāṃ krānta-darśinām uśanā nāma kaviḥ śukraḥ", "category": "Epic, Mahabharata", "book": "Bhagavad Gita", "position": "Chapter 10, Verse 37"}
{"quote": "madhusūdanaḥ : sākṣād īśvarasyāpi vibhūti-madhye pāṭhas tena rūpeṇa cintanārtha iti prāg evoktam  vṛṣṇīnāṃ madhye vāsudevo vasudeva-putratvena prasiddhas tvad-upadeṣṭāyam aham  tathā pāṇḍavānāṃ madhye dhanañjayas tvam evāham  munīnāṃ manana-śīlānām api madhye veda-vyāso 'ham  kavīnāṃ krānta-darśināṃ sūkṣmārtha-vivekināṃ madhye uśanā kavir iti khyātaḥ śukro 'ham", "category": "Epic, Mahabharata", "book": "Bhagavad Gita", "position": "Chapter 10, Verse 37"}
{"quote": "viśvanāthaḥ : vṛṣṇīnāṃ madhye vāsudevo vasudevo mat-pitā mad-vibhūtiḥ  prajñāditvāt svārthiko 'ṇ [pāṇ 5.4.38] vṛṣṇīnām aham evāsmi ity anukter asyānyārthatā neṣṭā", "category": "Epic, Mahabharata", "book": "Bhagavad Gita", "position": "Chapter 10, Verse 37"}
{"quote": "baladevaḥ : vṛṣṇīnāṃ madhye vāsudevo vasudeva-putraḥ saṅkarṣaṇo 'ham  na ca vāsudevaḥ kṛṣṇo 'ham iti vyākhyeyaṃ tasya svayaṃrūpasya vibhūtitvāyogāt  mahat-sraṣṭādīnāṃ vāmana-kapilādīnāṃ ca sākṣād īśvaratve 'pi vibhūtitvenoktiḥ svāṃśāvatāratvāt tena rūpeṇa cintyatva-vivakṣayā vā yujyate  svāṃśatvaṃ cānabhivyañjita-sarva-śaktitvaṃ bodhyam  pāṇḍavānāṃ madhye dhanañjayas tvam aham asmi  nāvatāratvenānyebhyaḥ śraiṣṭhyāt  munīnāṃ devārtha-manana-parāṇāṃ madhye vyāso bādarāyaṇo 'ham  mad-avatāratvena tasyānyebhyaḥ śraiṣṭhyāt  kavīnāṃ sūkṣmārtha-vivecakānāṃ madhye uśanāḥ śukro 'ham  yaḥ kavir iti khyātaḥ", "category": "Epic, Mahabharata", "book": "Bhagavad Gita", "position": "Chapter 10, Verse 37"}
{"quote": "daṇḍo damayatām asmi nītir asmi jigīṣatām  maunaṃ caivāsmi guhyānāṃ jñānaṃ jñānavatām aham", "category": "Epic, Mahabharata", "book": "Bhagavad Gita", "position": "Chapter 10, Verse 38"}
{"quote": "śrīdharaḥ : daṇḍa iti  damayatāṃ damana-kartṝṇāṃ sambandhī daṇḍo 'smi  yenāsaṃyatā api saṃyatā bhavanti sa daṇḍo mad-vibhūtiḥ  jetum icchatāṃ sambandhinī sāmād apy upāya-rūpā nītir asmi  guhyānāṃ gopyānāṃ gopana-hetu-maunam avacanam aham asmi  na hi tūṣṇīṃ sthitasyābhiprāyo jñāyate  jñānavatāṃ tattva-jñānināṃ yaj jñānam tad aham asmi", "category": "Epic, Mahabharata", "book": "Bhagavad Gita", "position": "Chapter 10, Verse 38"}
{"quote": "madhusūdanaḥ : damayatām adāntān utpathān pathi pravartayatām utpatha-pravṛttau nigraha-hetur daṇḍo 'ham asmi  jigīṣatāṃ jetum icchatāṃ nītir nyāyo jayopāyasya prakāśako 'ham asmi  guhyānāṃ gopyānāṃ gopana-hetur maunaṃ vācaṃ-yamatvam aham asmi  nahi tūṣṇīṃ sthitasyābhiprāyo jñāyate  guhyānāṃ gopyānāṃ madhye sa-saṃnyāsa-śravaṇa-manana-pūrvakam ātmano nididhyāsana-lakṣaṇaṃ maunaṃ vāham asmi  jñānavatāṃ jñānināṃ yac-chravaṇa-manana-nididhyāsana-paripāka-prabhavam advitīyātma-sākṣātkāra-rūpaṃ sarvājñāna-virodhi jñānaṃ tad aham asmi  viśvanāthaḥ : damana-kartṝṇāṃ sambandhī daṇḍo 'ham  baladevaḥ : damayatāṃ daṇḍa-kartṝṇāṃ sambandhī daṇḍo 'ham  yenotpathagāḥ sat-pathe caranti sa daṇḍo mad-vibhūtir ity arthaḥ  jigīṣatāṃ jetum icchatāṃ sambandhinī nītir nyāyo 'ham  guhyānāṃ śravaṇādibhyāṃ tasya śraiṣṭhyāt  jñānavatāṃ parāvarat-tattva-vidāṃ sambandhī tat-tad-viṣayaka-jñānam aham", "category": "Epic, Mahabharata", "book": "Bhagavad Gita", "position": "Chapter 10, Verse 38"}
{"quote": "yac cāpi sarva-bhūtānāṃ bījaṃ tad aham arjuna  na tad asti vinā yat syān mayā bhūtaṃ carācaram", "category": "Epic, Mahabharata", "book": "Bhagavad Gita", "position": "Chapter 10, Verse 39"}
{"quote": "śrīdharaḥ : yac cāpīti  yad api ca sarva-bhūtānāṃ bījaṃ praroha-kāraṇaṃ tad aham  tatra hetuḥ -mayā vinā yat syād bhavet tac caram acaraṃ vā bhūtaṃ nāsty eveti", "category": "Epic, Mahabharata", "book": "Bhagavad Gita", "position": "Chapter 10, Verse 39"}
{"quote": "madhusūdanaḥ : yad api ca sarva-bhūtānāṃ praroha-kāraṇaṃ bījaṃ tan-māyopādhikaṃ caitanyam aham eva  he arjuna ! mayā vinā yat syād bhave caram acaraṃ vā bhūtaṃ vastu tan nāsty eva yataḥ sarvaṃ mat-kāryam evety arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 39"}
{"quote": "viśvanāthaḥ : bījaṃ prarohakāraṇaṃ yat tad aham asmi  tatra hetuḥ -- mayā vinā yat syāt caram acaraṃ vā tan naivāsti mithyaivety arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 39"}
{"quote": "baladevaḥ : yac ca sarva-bhūtānāṃ bījaṃ praroha-kāraṇaṃ tad apy aham  tatra hetuḥ - na tad iti  mayā sarva-śaktimatāṃ pareśena vinā yac caram acaraṃ ca bhūtaṃ tattvaṃ syāt tan nāsti mṛṣaivety arthaḥ", "category": "Epic, Mahabharata", "book": "Bhagavad Gita", "position": "Chapter 10, Verse 39"}
{"quote": "nānto 'sti mama divyānāṃ vibhūtīnāṃ paraṃtapa  eṣa tūddeśataḥ prokto vibhūter vistaro mayā", "category": "Epic, Mahabharata", "book": "Bhagavad Gita", "position": "Chapter 10, Verse 40"}
{"quote": "śrīdharaḥ : prakaraṇārtham upasaṃharati nānto 'stīti  anantatvād vibhūtīnāṃ tāḥ sākalyena vaktuṃ na śakyate  eṣa tu vibhūti-vistara uddeśata saṅkṣepataḥ proktaḥ", "category": "Epic, Mahabharata", "book": "Bhagavad Gita", "position": "Chapter 10, Verse 40"}
{"quote": "madhusūdanaḥ : prakaraṇārtham upasaṃharan vibhūtiṃ saṃkṣipati nānto 'stīti  he parantapa pareṣāṃ śatrūṇāṃ kāma-krodhya-lobhādīnāṃ tāpa-janaka ! mama divyānāṃ vibhūtīnām anta iyattā nāsti  ataḥ sarvajñenāpi sā na śakyate jñātuṃ vaktuṃ vā san-mātra-viṣayatvāt sarvajñatāyāḥ  eṣa tu tvāṃ pratyuddeśata eka-deśena prokto vibhūter vistaro vistāro mayā  viśvanāthaḥ : prakaraṇam upasaṃharati nānto 'stīti eṣa tu vistaro bāhulyam uddeśato nāma-mātrata eva kṛtaḥ  baladevaḥ : prakaraṇam upasaṃharati nānto 'stīti  vistaro vistāra uddeśata eka-deśata eka-deśena proktaḥ", "category": "Epic, Mahabharata", "book": "Bhagavad Gita", "position": "Chapter 10, Verse 40"}
{"quote": "yad yad vibhūtimat sattvaṃ śrīmad ūrjitam eva vā  tat tad evāvagaccha tvaṃ mama tejo 'ṃśasaṃbhavam", "category": "Epic, Mahabharata", "book": "Bhagavad Gita", "position": "Chapter 10, Verse 41"}
{"quote": "śrīdharaḥ : punaś ca sākaṅkṣaṃ prati kathañcit sākalyena kathayati yad yad iti  vibhūtimad aiśvarya-yuktam  śrīmat sampatti-yuktam  ūrjitaṃ kenāpi prabhāva-balādinā guṇenātiśayitam  yad yat sattvaṃ vastu-mātraṃ bhavet, tat tad eva mama tejasaḥ prabhāvasyāṃśena sambhūtaṃ jānīhi", "category": "Epic, Mahabharata", "book": "Bhagavad Gita", "position": "Chapter 10, Verse 41"}
{"quote": "madhusūdanaḥ : anuktā api bhagavato vibhūtīḥ saṅgrahītum upalakṣaṇam idam ucyate yad yad iti  yad yat sattvaṃ prāṇi-vibhūtimad aiśvarya-yuktam, tathā śrīmat śrīr lakṣmīḥ sampat, śobhā, kāntir vā tayā yuktam  tayorjitaṃ balādy-atiśayena yuktaṃ tat tad eva mama tejasaḥ śakter aṃśena sambhūtaṃ tvam avagaccha jānīhi", "category": "Epic, Mahabharata", "book": "Bhagavad Gita", "position": "Chapter 10, Verse 41"}
{"quote": "viśvanāthaḥ : anuktā api traikālikīr vibhūtīḥ saṅgrahītum āha yad yad iti  vibhūtimad aiśvarya-yuktam  śrīmat sampatti-yuktam ūrjitaṃ bala-prabhāvādy-adhikaṃ sattvaṃ vastu-mātram", "category": "Epic, Mahabharata", "book": "Bhagavad Gita", "position": "Chapter 10, Verse 41"}
{"quote": "baladevaḥ : anuktā vibhūtīḥ saṅgrahītum āha yad yad iti  vibhūtimad aiśvarya-yuktam  śrīmat saundaryeṇa sampattyā vā yuktam ūrjitaṃ balena yuktaṃ vā yad yat sattvaṃ vastu bhavati, tat tad eva mama tejo 'ṃśena śakti-leśena sambhavaṃ siddham avagaccha pratīhīti svāyattatva-svavyāpyatvābhyāṃ sarve 'bheda-nirdeśā nītā vāmanādīnāṃ tan-nirdeśās tu saṅgamitāḥ santi", "category": "Epic, Mahabharata", "book": "Bhagavad Gita", "position": "Chapter 10, Verse 41"}
{"quote": "atha vā bahunaitena kiṃ jñātena tavārjuna  viṣṭabhyāham idaṃ kṛtsnam ekāṃśena sthito jagat", "category": "Epic, Mahabharata", "book": "Bhagavad Gita", "position": "Chapter 10, Verse 42"}
{"quote": "śrīdharaḥ : athavā kim etena paricchinna-vibhūti-darśanena ? sarvatra mad-dṛṣṭim eva kurv ity āha athaveti  bahunā pṛthak-jñātena kiṃ tava kāryam ? yasmād idaṃ sarvaṃ jagad ekāṃśenaika-deśa-mātreṇa viṣṭabhya dhṛtvā vyāpyeti vā aham eva sthitaḥ  mad-vyatiriktaṃ kiṃcid asti pādo 'sya viśvā bhūtāni tripādayāmṛtaṃ divi [rv 8.4.17.3] iti śruteḥ  tasmāt kim anena paricchinna-darśanena sarvatra mad-dṛṣṭim eva kurv ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 10, Verse 42"}
{"quote": "", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "madhusūdanaḥ : evam avayavaśo vibhūtim uktvā sākalyena tām āha athaveti  athaveti pakṣāntare  bahunaitena sāvaśeṣeṇa jñātena kiṃ tava syāt  he arjuna ! idaṃ kṛtsnaṃ sarvaṃ jagad ekāṃśenaikadeśa-mātreṇa viṣṭabhya vidhṛtya vyāpya vāham eva sthito na mad-vyatiriktaṃ kiṃcid asti pādo 'sya viśvā bhūtāni tripādayāmṛtaṃ divi iti śruteḥ  tasmāt kim anena paricchinna-darśanena sarvatra mad-dṛṣṭim eva kurv ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 10, Verse 42"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām adhikāri-bhedena vibhūti-yogo nāma daśamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "viśvanāthaḥ : bahunā pṛthak-pṛthag-jñātena kiṃ phalaṃ samuditam eva jānīhīty āha viṣṭabhyeti  ekāṃśenaikenaivāṃśena prakṛty-antaryāminā puruṣa-rūpeṇaivedaṃ sṛṣṭaṃ jagad viṣṭabhyādhiṣṭhānatvād vidhṛtyādhiṣṭhātṛtvād adhiṣṭhāya  niyantṛtvān niyamya vyāpakatvād vyāpya kāraṇatvāt sṛṣṭvā sthito 'smi", "category": "Epic, Mahabharata", "book": "Bhagavad Gita", "position": "Chapter 10, Verse 42"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsu daśamo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "baladevaḥ : evam avayavaśo vibhūtīr apavarṇya sāmsatyena tāḥ prāha athaveti  bahunā pṛthak-pṛthag-upadiśyamānena vibhūti-viṣayakeṇa jñānena tava kiṃ prayojanam  he arjuna ! cid-acid-ātmakaṃ hara-viriñci-pramukhaṃ kṛtsnaṃ jagad aham ekenaiva prakṛtyādy-antaryāmiṇā puruṣākhyenāṃśena viṣṭabhya sraṣṭṛtvāt sraṣṭā dhārakatvād dhṛtvā vyāpakatvād vyāpya pālakatvāt pālayitvā ca sthito 'smīti sarjanādīni mad-vibhūtayo mad-vyāpteṣu sarveṣv aiśvaryādi-sarvāṇi vastūni mad-vibhūtitayā bodhyānīti", "category": "Epic, Mahabharata", "book": "Bhagavad Gita", "position": "Chapter 10, Verse 42"}
{"quote": "iti śrīmad-bhagavad-gītopaniṣad-bhāṣye daśamo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 10, Verse 10"}
{"quote": "arjuna uvāca mad-anugrahāya paramaṃ guhyam adhyātma-saṃjñitam  yat tvayoktaṃ vacas tena moho 'yaṃ vigato mama", "category": "Epic, Mahabharata", "book": "Bhagavad Gita", "position": "Chapter 11, Verse 1"}
{"quote": "pūrvādhyāyānte viṣṭabhyāham idaṃ kṛtsnam ekāṃśena sthito jagat iti viśvātmakaṃ pārameśvaraṃ rūpam utkṣiptam  tad-didṛkṣuḥ pūrvoktam abhinandann arjuna uvāca mad-anugrahāyeti caturbhiḥ  mad-anugrahāya śoka-nivṛttaye  paramaṃ paramātma-niṣṭhaṃ guhyaṃ gopyam api adhyātma-saṃjñitam ātmānātma-viveka-viṣayam  yat tvayoktaṃ vacaḥ aśocyān anvaśocas tvam ity ādi ṣaṣṭhādhyāya-paryantaṃ yad vākyam  tena mamāyaṃ mohaḥ - ahaṃ hantā ete hanyante ity ādi lakṣaṇo bhramaḥ  vigato vinaṣṭaḥ  ātmanaḥ kartṛtvādy-abhāvokteḥ", "category": "Epic, Mahabharata", "book": "Bhagavad Gita", "position": "Chapter 11, Verse 1"}
{"quote": "madhusūdanaḥ : pūrvādhyāye nānā-vibhūtīr uktvā viṣṭabhyāham idaṃ kṛtsnam ekāṃśena sthito jagat iti viśvātmakaṃ pārameśvaraṃ rūpaṃ bhagavatābhihitaṃ śrutvā paramotkaṇṭhitas tat-sākṣātkartum icchan pūrvoktam abhinandan mad iti  mad-anugrahāya śoka-nivṛtty-upakārāya paramaṃ niratiśaya-puruṣārtha-paryavasāyi guhyaṃ gopyaṃ yasmai kasmaicid vaktum anarham api  adhyātma-saṃjñitam adhyātmam iti śabditam ātmānātma-viveka-viṣayam aśocyān anvaśocas tvam ity ādi-ṣaṣṭhādhyāya-paryantaṃ tv apadārtha-pradhānaṃ yat tvayā parama-kāruṇikena sarvajñenoktaṃ vaco vākyaṃ tena vākyenāham eṣāṃ hantā mayaite hanyanta ity ādivividha-viparyāsa-lakṣaṇo moho 'yam anubhava-sākṣiko vigato vinaṣṭo mama  tatrāsakṛd ātmanaḥ sarva-vikriyā-śūnyatvokteḥ", "category": "Epic, Mahabharata", "book": "Bhagavad Gita", "position": "Chapter 11, Verse 1"}
{"quote": "pūrvādhyāyānte viṣṭabhyāham idaṃ kṛtsnam ekāṃśena sthito jagat iti sarva-vibhūty-āśrayam ādi-puruṣaṃ sva-priya-sakhasyāṃśaṃ śrutvā paramānanda-nimagnas tad-rūpaṃ didṛkṣamāṇo bhagavad-uktam abhinandati mad-anugrahāyeti tribhiḥ  adhyātmaṃ iti saptamy-arthe avyayībhāvād ātmanīty arthaḥ  ātmani yā yā saṃjñā vibhūti-lakṣaṇā sā saṃjātā yasya tad-vacaḥ  mohas tad-aiśvaryājñānam", "category": "Epic, Mahabharata", "book": "Bhagavad Gita", "position": "Chapter 11, Verse 1"}
{"quote": "pūrvatra aham ātmā guḍākeśa sarva-bhūtāśaya-sthitaḥ iti vibhūti-kathanopakrame viṣṭabhyāham idaṃ kṛtsnam iti tad-upasaṃhāre ca nikhila-vibhūty-āśrayo mahat-sraṣṭā puruṣaḥ svasya kṛṣṇasyāvatāraḥ, sa tu mahat-sraṣṭādi-sarvāvatārīti tan-mukhāt pratītya sakhyānanda-sindhu-nimagno 'rjunas tat-puruṣa-rūpaṃ didṛkṣuḥ kṛṣṇoktam anuvadati mad iti  mad-anugrahāyādhyātma-saṃjñitam vibhūti-viṣayakaṃ yad vacas tvayoktaṃ tena mama mohaḥ kathaṃ vidyām ity-ādy-ukto vigato naṣṭaḥ  adhyātmam ātmani paramātmani tvayi yā vibhūti-lakṣaṇā saṃjñā sā jātā  yasya tad-vacaḥ vibhakty-arthe 'vyayībhāvaḥ  paramaṃ guhyam atirahasyaṃ tvad-anyāgamyam ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 1"}
{"quote": "bhavāpyayau hi bhūtānāṃ śrutau vistaraśo mayā  tvattaḥ kamala-patrākṣa māhātmyam api cāvyayam", "category": "Epic, Mahabharata", "book": "Bhagavad Gita", "position": "Chapter 11, Verse 2"}
{"quote": "śrīdharaḥ : kiṃ ca bhavāpyayāv iti  bhūtānāṃ bhavāpyayau sṛṣṭi-pralayau tvattaḥ sakāśād eva bhavataḥ  iti śrutaṃ mayā  ahaṃ kṛtsnasya jagataḥ prabhavaḥ pralayas tathā ity ādau  vistaraśaḥ punaḥ punaḥ  kamalasya patre iva suprasanne viśāle akṣiṇī yasya tava he kamala-patrākṣa ! māhātmyam api cāvyayam akṣayaṃ śrutam  viśva-sṛṣṭy-ādi-kartṛtve 'pi sarva-niyantṛtve 'pi śubhāśubha-karma-kārayitṛtve 'pi bandha-mokṣādi-vicitra-phala-dātṛtve 'pi avikārāvaidharmyāsaṅgaudāsīnyādi-lakṣaṇam aparimitaṃ mahattvaṃ ca śrutam - avyaktaṃ vyaktim āpannaṃ manyante mām abuddhayaḥ iti  mayā tatam idaṃ sarvam iti  na ca māṃ tāni karmāṇi nibadhnanti iti  samo 'haṃ sarva-bhūteṣu ity ādinā  atas tvat-paratantratvād api jīvānām ahaṃ kartety ādir madīyo moho vigata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 11, Verse 2"}
{"quote": "madhusūdanaḥ : tathā saptamād ārabhya daśama-paryantaṃ tat-padārtha-nirṇaya-pradhānam api bhagavato vacanaṃ mayā śrutam ity āha bhavāpyayāv iti  bhūtānāṃ bhavāpyayāv utpatti-pralayau tvatta eva bhavantau tvatta eva vistaraśo mayā śrutau na tu saṃkṣepeṇāsakṛd ity arthaḥ  kamalasya patre iva dīrghe raktānte parama-manorame akṣiṇī yasya tava sa tvaṃ he kamala-patrākṣa ! atisaundaryātiśayollekho 'yaṃ premātiśayāt  na kevalaṃ bhavāpyayau tvattaḥ śrutau mahātmanas tava bhāvo māhātmyam atiśayaiśvaryaṃ viśva-sṛṣṭy-ādi-kartṛtve 'py avikāre tvaṃ śubhāśubha-karma-kārayitṛtve 'py avaiṣamyaṃ bandha-mokṣādi-vicitra-phala-dātṛtve 'py asaṅgaudāsīnyam anyad api sarvātmatvādi sopādhikaṃ nirupādhikam api cāvyayam akṣayaṃ mayā śrutam iti pariṇatam anuvartate ca-kārāt  viśvanāthaḥ : asmin ṣaṭke tu bhavāpyayau sṛṣṭi-saṃhārau tvatta iti ahaṃ kṛtsnasya jagataḥ prabhavaḥ pralayas tathā ity ādināvyayaṃ māhātmyaṃ sṛṣṭy-ādi-kartṛtve 'py adhikārāsaṅgādi-lakṣaṇaṃ mayā tatam idaṃ sarvam iti na ca māṃ tāni karmāṇi nibadhnanti ity ādinā  baladevaḥ : kiṃ ca bhaveti  he kamala-patrākṣa ! kamala-patre ivātiramye dīrgha-raktānte cākṣiṇī yasyeti premātiśayāt saundaryātiśayollekhaḥ  tvattas tvad-dhetukau bhūtānāṃ bhavāpyayau sarga-pralayau mayā tvattaḥ sakāśād vistaraśo 'sakṛt śrutau ahaṃ kṛtsnasya jagataḥ prabhavaḥ pralayas tathā ity ādināvyayaṃ nityaṃ māhātmyam aiśvaryaṃ ca tava sarva-kartṛtve 'pi nirvikāratvaṃ sarva-niyantṛte 'py asaṅgatvam ity evam ādi tvatta eva mayā vistaraśaḥ śrutam mayā tatam idaṃ sarvam ity ādibhiḥ", "category": "Epic, Mahabharata", "book": "Bhagavad Gita", "position": "Chapter 11, Verse 2"}
{"quote": "evam etad yathāttha tvam ātmānaṃ parameśvara  draṣṭum icchāmi te rūpam aiśvaraṃ puruṣottama", "category": "Epic, Mahabharata", "book": "Bhagavad Gita", "position": "Chapter 11, Verse 3"}
{"quote": "śrīdharaḥ : kiṃ ca evam etad iti  bhavāpyayau hi bhūtānām ity ādi mayā śrutam  yathā cedānīm ātmānaṃ tvam āttha viṣṭabhyāham idaṃ kṛtsnam ekāṃśena sthito jagat ity evaṃ kathayasi he parameśvara  evam eva tat  atrāpy aviśvāso mama nāsti  tathāpi he puruṣottama tavaiśvarya-śakti-vīrya-tejobhiḥ sampannaṃ tad-rūpaṃ kautūhalād ahaṃ draṣṭum icchāmi", "category": "Epic, Mahabharata", "book": "Bhagavad Gita", "position": "Chapter 11, Verse 3"}
{"quote": "madhusūdanaḥ : he parameśvara yathā yena prakāreṇa sopādhikena nirupādhikena ca niratiśaiśvaryeṇātmānaṃ tvam āttha kathayasi tvam evam etan nānyathā  tvad-vacasi kutrāpi mamāviśvāsa-śaṅkā nāsty evety arthaḥ  yadyapy evaṃ tathāpi kṛtārthī-bubhūṣayā draṣṭum icchāmi te tava rūpam aiśvaraṃ jñānaiśvarya-śakti-bala-vīrya-tejobhiḥ sampannam adbhutaṃ he puruṣottama  sambodhanena tvad-vacasy aviśvāso mama nāsti didṛkṣā ca mahatī vartata iti sarvajñatvāt tvaṃ jānāsi sarvāntaryāmitvāc ceti sūcayati", "category": "Epic, Mahabharata", "book": "Bhagavad Gita", "position": "Chapter 11, Verse 3"}
{"quote": "viśvanāthaḥ : idānīm ātmānaṃ tvam yathāttha viṣṭabhyāham idaṃ kṛtsnam ekāṃśena sthito jagat iti, tac caivam eva mama nātra ko 'py aviśvāso 'stīti bhāvaḥ  kintu tad api saṃhṛtārtho bubhūṣayā tavaiśvaraṃ tad-rūpaṃ draṣṭum icchāmi yenaikāṃśeneśvara-rūpeṇa tvaṃ jagat viṣṭabhya vartase  tasyaiva te rūpam aham idānīṃ cakṣurbhyāṃ draṣṭum icchāmīty arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 3"}
{"quote": "baladevaḥ : evam iti viṣṭabhyāham idaṃ ity ādinā yathā tam ātmānaṃ svam āttha bravīṣi, tad etad evam eva na tava me saṃśaya-leśo 'pi tathāpi tavaiśvaraṃ sarva-praśāstṛ tad-rūpam ahaṃ kautukād draṣṭum icchāmi  he parameśvara he puruṣottameti sambodhayan mama tad-didṛkṣāṃ jānāsy eva  tāṃ pūrayeti vyañjayati  madhura-rasāsvādinaḥ kaṭu-rasa-jighṛkṣāvat-tvan-mādhuryānubhavino me tvad-aiśvaryānu-bubhī̀uṣābhyudetīti bhāvaḥ", "category": "Epic, Mahabharata", "book": "Bhagavad Gita", "position": "Chapter 11, Verse 3"}
{"quote": "manyase yadi tac chakyaṃ mayā draṣṭum iti prabho  yogeśvara tato me tvaṃ darśayātmānam avyayam", "category": "Epic, Mahabharata", "book": "Bhagavad Gita", "position": "Chapter 11, Verse 4"}
{"quote": "śrīdharaḥ : na cāhaṃ draṣṭum icchāmīty etāvataiva tvayā tad-rūpaṃ darśayitavyam  kiṃ tarhi ? manyasa iti  yogina eva yogāḥ  teṣām īśvaraḥ  mayārjunena tad-rūpaṃ draṣṭuṃ śaktyam iti yadi manyase  tatas tarhi tad-rūpavantam ātmānam avyayaṃ nityaṃ mama darśaya", "category": "Epic, Mahabharata", "book": "Bhagavad Gita", "position": "Chapter 11, Verse 4"}
{"quote": "madhusūdanaḥ : draṣṭum ayogye kutas te didṛkṣety āsaṅkayāha manyasa iti  prabhavati sṛṣṭi-sthiti-saṃhāra-praveśa-praśāsaneṣv iti prabhuḥ  he prabho sarva-svāmin ! tat tavaiśvaraṃ rūpaṃ mayārjunena draṣṭum śakyam iti yadi manyase jānāsīcchasi vā  he yogeśvara sarveṣām aṇimādi-siddhi-śālināṃ yogānāṃ yoginām īśvara tatas tvad-icchā-vaśād eva me mahyam atyartham arthite tvaṃ parama-kāruṇiko darśaya cākṣuṣa-jñāna-viṣayī-kāraya ātmānam aiśvara-rūpa-viśiṣṭam avyayam akṣayam  viśvanāthaḥ : yogeśvareti ayogyasyāpi mama tad-darśana-yogyatāyāṃ tava yogaiśvaryam eva kāraṇam iti bhāvaḥ  baladevaḥ : aiśvarya-darśane bhagavan-saṃmatiṃ gṛhṇāti manyase yadīti  jānāsīcchasi vety arthaḥ  he prabho sarva-svāmin ! yogeśvareti sambodhayann ayogyasya me tvad-darśane tvac-chaktir eva hetur iti vyañjayati", "category": "Epic, Mahabharata", "book": "Bhagavad Gita", "position": "Chapter 11, Verse 4"}
{"quote": "śrī-bhagavān uvāca paśya me pārtha rūpāṇi śataśo 'tha sahasraśaḥ  nānā-vidhāni divyāni nānā-varṇākṛtīni ca", "category": "Epic, Mahabharata", "book": "Bhagavad Gita", "position": "Chapter 11, Verse 5"}
{"quote": "śrīdharaḥ : evaṃ prārthitaḥ sann atyadbhutaṃ rūpaṃ darśayiyan sāvadhāno bhavety evam arjunam abhimukhīkaroti śrī-bhagavān uvāca paśyeti caturbhiḥ  rūpasyaikatve 'pi nānā-vidhatvāt rūpāṇīti bahu-vacanam  aparimitāny aneka-prakārāṇi  divyāny alaukikāni mama rūpāṇi paśya  varṇāḥ śukla-kṛṣṇādayaḥ  ākṛtayo 'vayava-viśeṣāḥ  nānā aneke varṇā ākṛtayaś ca yeṣāṃ tāni nānā-varṇākṛtīni", "category": "Epic, Mahabharata", "book": "Bhagavad Gita", "position": "Chapter 11, Verse 5"}
{"quote": "madhusūdanaḥ : evam atyanta-bhaktenārjunena prārthitaḥ san śrī-bhagavān uvāca paśyeti  atra krameṇa śloka-catuṣṭaye 'pi paśyety āvṛttyātyadbhuta-rūpāṇi darśayiṣyāmi tvaṃ sāvadhāno bhavety arjunam abhimukhīkaroti bhagavān  śataśo 'tha sahasraśa ity aparimitāni tāni ca nānā-vidhāny aneka-prakārāṇi divyāny atyadbhutāni nānā vilakṣaṇā varṇā nīla-pīta-divya-prakārās tathākṛtayaś cāvayava-saṃsthāna-viśeṣā yeṣāṃ tāni nānā-varṇākṛtīni ca me mama rūpāṇi paśya  arhe loṭ  draṣṭum arho bhava he pārtha", "category": "Epic, Mahabharata", "book": "Bhagavad Gita", "position": "Chapter 11, Verse 5"}
{"quote": "viśvanāthaḥ : tataś ca svāṃśasya prakṛty-antaryāmiṇaḥ prathama-puruṣasya sahasra-śīrṣā puruṣaḥ sahasrākṣaḥ sahasrapāt iti puruṣa-sūkta-proktaṃ rūpaṃ prathamam idaṃ darśayāmi  paścāt prastutopayogitvena tasyaiva kāla-rūpatvam api jñāpayiṣyāmīti manasi vimṛṣyārjunaṃ prati sāvadhāno bhava ity abhimukhīkaroti  paśya iti rūpāṇīti  ekasminn api mat-svarūpe śataśo mat-svarūpāṇi mad-vibhūtīḥ", "category": "Epic, Mahabharata", "book": "Bhagavad Gita", "position": "Chapter 11, Verse 5"}
{"quote": "baladevaḥ : evam abhyarthito bhagavān prakṛty-antaryāmiṇaṃ sahasra-śirasaṃ praśāstṛtva-pradhānaṃ devākāraṃ svāṃśaṃ pradarśayituṃ prakṛtopayogitvāt tatraiva kālātmakatāṃ ca bodhayitum arjunam avadhāpayatīty āha paśyeti caturṣu  paśyeti padāvṛttir darśanīyānāṃ rūpāṇām atyadbhutatva-dyotanārthā ca bodhyā  me mama sahasra-śīrṣākāreṇa bhāsamānasyaikasyaiva śatāni sahasrāṇi ca vibhūti-bhūtāni rūpāṇi paśya arhe loṭ tāni praṣṭum arho bhavety arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 5"}
{"quote": "paśyādityān vasūn rudrān aśvinau marutas tathā  bahūny adṛṣṭa-pūrvāṇi paśyāścaryāṇi bhārata", "category": "Epic, Mahabharata", "book": "Bhagavad Gita", "position": "Chapter 11, Verse 6"}
{"quote": "śrīdharaḥ : tāny eva paśyeti  ādityādīn mama dehe paśya  maruta ekonapañcāśad-devatā-viśeṣān  adṛṣṭa-pūrvāṇi tvayā vānyena vā pūrvam adṛṣṭāni rūpāṇi  āścaryāṇy adbhutāni", "category": "Epic, Mahabharata", "book": "Bhagavad Gita", "position": "Chapter 11, Verse 6"}
{"quote": "madhusūdanaḥ : divyāni rūpāṇi paśyety uktvā tāny eva leśato 'nukrāmati dvābhyām paśyeti  paśyādityān dvādaśa vasūn aṣṭau rudrān ekādaśa aśvinau dvau marutaḥ sapta-saptakān ekonapañcāśat  tathānyān api devān ity arthaḥ  bahūny anyāny adṛṣṭa-pūrvāṇi pūrvam adṛṣṭāni manuṣya-loke tvayā tvatto 'nyena vā kenacit  paśyāścaryāṇy adbhutāni he bhārata ! atra śataśo 'tha sahasraśaḥ nānā-vidhānīty asya vivaraṇaṃ bahūnīti ādityany ity ādi ca  adṛṣṭa-pūrvāṇīti divyānīty asya āścaryāṇīti nānā-varṇākṛtīnīty asyeti draṣṭavyam", "category": "Epic, Mahabharata", "book": "Bhagavad Gita", "position": "Chapter 11, Verse 6"}
{"quote": "baladevaḥ : kiṃ cedha mama dehe ekastham eka-deśa-sthitaṃ sa-carācaraṃ kṛtsnaṃ jagattvam adyādhunaiva paśya  yat tatra tatra paribhramatā tvayā varṣāyutair api draṣṭum aśakyam  tadaikadaivaikatraiva mad-anugrahād avalokasvety arthaḥ  yac ca jagad-āśraya-bhūtaṃ pradhāna-mahad-ādi-kāraṇa-svarūpaṃ sva-jaya-parājayādikaṃ cānyad draṣṭum icchāmi tad api paśya", "category": "Epic, Mahabharata", "book": "Bhagavad Gita", "position": "Chapter 11, Verse 6"}
{"quote": "ihaikasthaṃ jagat kṛtsnaṃ paśyādya sa-carācaram  mama dehe guḍākeśa yac cānyad draṣṭum icchasi", "category": "Epic, Mahabharata", "book": "Bhagavad Gita", "position": "Chapter 11, Verse 7"}
{"quote": "śrīdharaḥ : kiṃ ca ihaikastham iti  tatra tatra paribhramatā varṣa-koṭibhir api draṣṭum aśakyaṃ kṛtsnam api carācara-sahitaṃ jagad ihāsmin mama dehe 'vayava-rūpeṇaikatraiva svitamadyādhunaiva paśya  yac cānyaj jagad-āśraya-bhūtaṃ kāraṇa-svarūpaṃ jagataś cāvasthā-viśeṣādikaṃ jaya-parājayādikaṃ ca yad apy anyad draṣṭum icchasi tat sarvaṃ paśya", "category": "Epic, Mahabharata", "book": "Bhagavad Gita", "position": "Chapter 11, Verse 7"}
{"quote": "madhusūdanaḥ : na kevalam etāvad eva  samastaṃ jagad api mad-deha-sthaṃ draṣṭum arhasīty āha ihaikastham iti  ihāsmin mama dehe eka-stham ekasminn evāvayava-rūpeṇa sthitaṃ jagat kṛtsnaṃ samastaṃ sa-carācaram jaṅgama-sthāvara-sahitaṃ tatra tatra pariśramatā varṣa-koṭi-sahasreṇāpi draṣṭum aśakyam adyādhunaiva paśya he guḍākeśa ! yac cānyaj jaya-parājayādikaṃ draṣṭum icchasi tad api sandehocchedāya paśya", "category": "Epic, Mahabharata", "book": "Bhagavad Gita", "position": "Chapter 11, Verse 7"}
{"quote": "viśvanāthaḥ : paribhramatā tvayā varṣa-koṭibhir api draṣṭum aśakyaṃ kṛtsnam api jagat  iha prastāva ekasminn api mad-dehāvayave tiṣṭhaty ekastham  yac cānyat sva-jaya-parājayādikaṃ ca mamāsmin dehe jagad-āśraya-bhūta-kāraṇa-rūpe", "category": "Epic, Mahabharata", "book": "Bhagavad Gita", "position": "Chapter 11, Verse 7"}
{"quote": "baladevaḥ : kiṃ ceha mama dehe eka-stham eka-deśa-sthitaṃ sa-carācaraṃ kṛtsnaṃ jagat tvam adyādhunaiva paśya  yat tatra tatra paribhramatā tvayā varṣāyutair api draṣṭum aśakyaṃ tadaikadaivaikatraiva mad-anugrahād avalokas tvety arthaḥ  yac ca jagad-āśraya-bhūtaṃ pradhāna-mahad-ādi-kāraṇa-svarūpaṃ sva-jaya-parājayādikaṃ cānyad draṣṭum icchasi tad api paśya", "category": "Epic, Mahabharata", "book": "Bhagavad Gita", "position": "Chapter 11, Verse 7"}
{"quote": "na tu māṃ śakyase draṣṭum anenaiva sva-cakṣuṣā  divyaṃ dadāmi te cakṣuḥ paśya me yogam aiśvaram", "category": "Epic, Mahabharata", "book": "Bhagavad Gita", "position": "Chapter 11, Verse 8"}
{"quote": "śrīdharaḥ : yad uktam arjunena manyase yadi tac chakyam iti tatrāha na tu mām iti  anenaiva tu svīyena carma-cakṣuṣā māṃ draṣṭum na śakyase śakto na bhaviṣyasi  ato 'haṃ divyam alaukikaṃ jñānātmakaṃ cakṣus tubhyaṃ dadāmi  mama aiśvaram asādhāraṇaṃ yogam yuktim aghaṭana-ghaṭanā-sāmarthyaṃ paśya", "category": "Epic, Mahabharata", "book": "Bhagavad Gita", "position": "Chapter 11, Verse 8"}
{"quote": "madhusūdanaḥ : yat tūktaṃ manyase yadi tac chakyaṃ mayā draṣṭum iti viśeṣaṇam āha na tu mām iti  anenaiva prākṛtena sva-cakṣuṣā svabhāva-siddhena cakṣuṣā māṃ divya-rūpaṃ draṣṭum na tu śakyase na śaknoṣi tu eva  śakyasa iti pāṭhe śakto na bhaviṣyasīty arthaḥ  sauvādikasyāpi śaknoter daivādikaḥ śyaṃś chāndas iti vā  divādau pāṭho vety eva sāpradāyikam  tarhi tvāṃ draṣṭuṃ kathaṃ śaknuyām ata āha divyam aprākṛtaṃ mama divya-rūpa-darśana-kṣamaṃ dadāmi te tubhyaṃ cakṣus tena divyena cakṣuṣā paśya me yogam aghaṭana-ghaṭanā-sāmarthyātiśayam aiśvaram īśvarasya mamāsādharaṇam  viśvanāthaḥ : indram indrajālaṃ māyā-mayaṃ vā rūpam ity arjuna mā manyatāṃ, kintu sac-cid-ānanda-mayam eva svarūpam antarbhūta-sarva-jagatkam atīndriyatvenaiva viśvasitum ity etad artham āha na tv iti  anenaiva prākṛtena sva-cakṣuṣā māṃ cid-ghanākāraṃ draṣṭuṃ na śakyase na śaknoṣīty atas tubhyaṃ divyam aprākṛtaṃ cakṣur dadāmi  tenaiva paśyete prākṛta-nara-māninam arjunaṃ kam api camatkāraṃ prāpayitum eva  yato hy arjuno bhagavat-pārṣada-mukhyatvān narāvatāratvāc ca prākṛta-nara iva na carma-cakṣukaḥ  kiṃ ca sākṣād-bhagavan-mādhuryam eva sa sva-cakṣuṣā sākṣād anubhavati so 'rjuno bhagavad-aṃśaṃ draṣṭuṃ tena aśaknuvan divyaṃ cakṣur gṛhṇīyād iti kaḥ khalu nyāyaḥ ? eke tv evam ācakṣate bhagavato nara-līlātva-mahāmādhuryaika-grāhi sarvotkṛṣṭaṃ yad bhavati  tac cakṣur ananya-bhakta iva bhagavato deva-līlātva-sampadaṃ naiva gṛhṇāti na hi sitopala-rasāsvādinī rasanā khaṇḍaṃ guḍaṃ vā svādayituṃ śaknoti  tasmād arjunāya tat prārthita-camatkāra-viśeṣaṃ dātuṃ deva-līlatvam aiśvaryaṃ jigrāhayiṣur bhagavān prema-rasān anukūlaṃ divyam amānuṣam eva cakṣur dadāv iti  tathā divya-cakṣur dānābhiprāyo 'dhyāyānte vyaktībhaviṣyatīti", "category": "Epic, Mahabharata", "book": "Bhagavad Gita", "position": "Chapter 11, Verse 8"}
{"quote": "baladevaḥ : manyase yadi tac chakyam ity arjuna-prārthitaṃ sampādayan nirataṃ, vismitaṃ kartuṃ tasmai sva-devākāra-grāhi divyaṃ cakṣur bhagavān dadāv ity āha na tu mām iti  anenaiva man-mādhuryaikāntena sva-cakṣuṣā yugapad-vibhāta-sahasra-sūrya-prakhyaṃ sahasra-śiraskaṃ māṃ draṣṭuṃ na śakyase na śaknoṣi  atas te divyaṃ cakṣur dadāmi  yathāham ātmānam atipravāhākrāntaṃ vyanadmi tathā tvac-cakṣuś ceti bhāvaḥ  tena mamaiśvaraṃ yogaṃ rūpaṃ paśya yujyate 'nena iti vyutpatter yogo rūpaṃ paramaṃ rūpam aiśvaram ity agrimāc ca  atra divyaṃ cakṣur eva dattaṃ na tu divyaṃ mano 'pīti bodhyam  tādṛśe manasi datte, tasya tad-rūpe ruci-prasaṅgād iha divya-dṛṣṭi-dānena liṅgena pārtha-sārathi-rūpāt sahasra-śiraso viśva-rūpasyādhikyam iti yad vadanti tat tv agre nirasyam", "category": "Epic, Mahabharata", "book": "Bhagavad Gita", "position": "Chapter 11, Verse 8"}
{"quote": "saṃjaya uvāca evam uktvā tato rājan mahā-yogeśvaro hariḥ  darśayām āsa pārthāya paramaṃ rūpam aiśvaram", "category": "Epic, Mahabharata", "book": "Bhagavad Gita", "position": "Chapter 11, Verse 9"}
{"quote": "śrīdharaḥ : evam uktvā bhagavān arjunāya svarūpaṃ darśitavān  tac ca rūpaṃ dṛṣṭvārjunaḥ śrī-kṛṣṇaṃ vijñāpitavān itīmam arthaṃ ṣaḍbhiḥ ślokair dhṛtarāṣṭraṃ prati sañjaya uvāca evam uktveti  he rājan dhṛtarāṣṭra ! mahān cāsau yogeśvaraś ca hariḥ paramam aiśvaraṃ rūpam darśitavān", "category": "Epic, Mahabharata", "book": "Bhagavad Gita", "position": "Chapter 11, Verse 9"}
{"quote": "madhusūdanaḥ : bhagavān arjunāya divyaṃ rūpaṃ darśitavān  sa ca tad dṛṣṭvā vismayāviṣṭo bhagavantaṃ vijñāpitavān itīmaṃ vṛttāntam evam uktvety ādibhiḥ ṣaḍbhiḥ ślokair dhṛtarāṣṭraṃ prati saṃjaya uvāceti  evam na tu māṃ śakyase draṣṭum anena cakṣuṣā divyaṃ dadāmi te cakṣur ity uktvā tato divya-cakṣuḥ-pradānād anantaraṃ he rājan dhṛtarāṣṭra sthiro bhava śravaṇāya  mahān sarvotkṛṣṭaś cāsau yogeśvaraś ceti mahā-yogeśvaro harir bhaktānāṃ sarva-kleśāpahārī bhagavān darśanāyogyaṃ api darśayāmāsa pārthāyaikānta-bhaktāya paramaṃ divyaṃ rūpam aiśvaram", "category": "Epic, Mahabharata", "book": "Bhagavad Gita", "position": "Chapter 11, Verse 9"}
{"quote": "baladevaḥ : evam uktvā hariḥ pārthāya viśva-rūpaṃ darśitavān  tac ca rūpaṃ vīkṣya pārtho harim evaṃ vijñāpitavān itīmam arthaṃ sañjayaḥ prāha evam ṣaḍbhiḥ  tato divya-cakṣur dānānantaraṃ he rājan dhṛtarāṣṭra ! mahāṃś cāsau yogeśvaraś ca hariḥ", "category": "Epic, Mahabharata", "book": "Bhagavad Gita", "position": "Chapter 11, Verse 9"}
{"quote": "aneka-vaktra-nayanam anekādbhuta-darśanam  aneka-divyābharaṇaṃ divyānekodyatāyudham", "category": "Epic, Mahabharata", "book": "Bhagavad Gita", "position": "Chapter 11, Verse 10"}
{"quote": "divya-mālyāmbara-dharaṃ divya-gandhānulepanam  sarvāścarya-mayaṃ devam anantaṃ viśvato-mukham", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "śrīdharaḥ : kathambhūtaṃ tad iti ? ata āha aneka-vaktra-nayanam iti  anekāni vaktrāṇi nayanāni ca yasmiṃs tat  anekānām adbhutānāṃ darśanam yasmiṃs tat  anekāni divyābharaṇāni yasmiṃs tat  divyāny anekāny udyatāny āyudhāni yasmiṃs tat", "category": "Epic, Mahabharata", "book": "Bhagavad Gita", "position": "Chapter 11, Verse 10"}
{"quote": "kiṃ ca divyeti  divyāni mālyāni ambarāṇi ca dhārayatīti tat  tathā divyo gandho yasya tādṛśaṃ anulepanaṃ yasya tat  sarvāścarya-mayam anekāścarya-prāyam  devam dyotanātmakam  anantam aparicchinnam  viśvataḥ sarvato mukhāni yasmiṃs tat", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "madhusūdanaḥ : tad eva rūpaṃ viśinaṣṭi aneketi  anekāni vaktrāṇi nayanāni ca yasmin rūpe  anekānām adbhutānāṃ vismaya-hetūnāṃ darśanam yasmin  anekāni divyāny ābharaṇāni bhūṣaṇāni yasmin  divyāny anekāny udyatāny āyudhāni astrāṇi yasmiṃs tat tathārūpam  divyāni mālyāni puṣpa-mayāni ratnamayāni ca tathā divyāmbarāṇi vastrāṇi ca dhriyante yena tad-divya-mālyāmbara-dharaṃ  divyo gandho 'syeti divya-gandhas tad-anulepanam yasya tat  sarvāścarya-mayam anekādbhuta-pracuraṃ  devam dyotanātmakam  anantam aparicchinnaṃ viśvataḥ sarvato mukhāni yasmiṃs tad-rūpaṃ darśayāmāseti pūrveṇa sambandhaḥ  arjuno dadarśety adhyāhāro vā 10-11 viśvanāthaḥ : viśvataḥ sarvato mukhāni yasya tat  baladevaḥ : aneketi anekāni sahasrāṇi vaktrāṇi nayanāni ca yasya tad-rūpaṃ sahasra-bāho bhava viśva-mūrte ity agrima-vākyāt  ihāneka-bahu-sahasra-śabdā asaṅkhyeyārtha-vācinaḥ  viśvataś cakṣur uta viśvatomukhaḥ ity ādi-jñāpakāt  anekānām adbhutānāṃ darśanam yatra tat divyo gandho yatra tādṛg anulepanaṃ yasya tat  devaṃ dyotamānam anantam apāraṃ viśvataḥ sarvato mukhāni yasya tat 10-11", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "divi sūrya-sahasrasya bhaved yugapad utthitā  yadi bhāḥ sadṛśī sā syād bhāsas tasya mahātmanaḥ", "category": "Epic, Mahabharata", "book": "Bhagavad Gita", "position": "Chapter 11, Verse 12"}
{"quote": "śrīdharaḥ : viśva-rūpa-dīpter nirupamatvam āha divīti  divyākāśe  sūrya-sahasrasya yugapad utthitasya yadi yugapad utthitā bhāḥ prabhā bhavet tarhi sā tadā mahātmano viśvarūpasya bhāsaḥ prabhāyā kathañcit sadṛśī syāt  anyopamā nāsty evety arthaḥ  tathādbhutaṃ rūpaṃ darśayāmāseti pūrveṇaivānvayaḥ", "category": "Epic, Mahabharata", "book": "Bhagavad Gita", "position": "Chapter 11, Verse 12"}
{"quote": "madhusūdanaḥ : devam ity uktaṃ vivṛṇoti divīti  divi antarikṣe sūryāṇāṃ sahasrasyāparimita-sūrya-samūhasya yugapad uditasya yugapad utthitā bhāḥ prabhā yadi bhavet tadā sā tasya mahātmano viśvarūpasya bhāso dīpteḥ sadṛśī tulyā yadi syād yadi vā na syāt tato 'pi nūnaṃ viśvarūpasyaiva bhā atiricyetety ahaṃ manye  anyā tūpamā nāsty evety arthaḥ  atrāvidyamānādhyavasāyāt tad-abhāvenopamābhāva-parādbhūtopamā-rūpam ārūpeyam atiśayoktir utprekṣā vyañjayantī sarvathā nirupamatvam eva vyanakti ubhau yadi vyomni pṛthak-pravāhāv ity ādivat  viśvanāthaḥ : ekadaiva yadi bhāḥ kāntir utthitā bhavet tadā tasya mahātmano viśvarūpa-puruṣasya bhāsaḥ prabhāyāḥ kānteḥ kathañcit sadṛśī bhavet  baladevaḥ : tad-dīpter nairupamyam āha divīti  divi ākāśe yugapad utthitasya sūrya-sahasrasya bhāḥ kāntiś ced yugapad utthitā bhavet tarhi sā tasya mahātmano viśva-rūpasya harer bhāsa ekasyāḥ kānteḥ sadṛśī syāt tadeti  sambhāvanāyāṃ laṭ  adbhūtopameyam ucyate tayotprekṣā  vyaṅgā satī sarvathā tat-kānter nairupamyaṃ vyañjayati  tādṛg-rūpaṃ darśayāmāseti pūrveṇānvayaḥ", "category": "Epic, Mahabharata", "book": "Bhagavad Gita", "position": "Chapter 11, Verse 12"}
{"quote": "tatraikasthaṃ jagat kṛtsnaṃ pravibhaktam anekadhā  apaśyad deva-devasya śarīre pāṇḍavas tadā", "category": "Epic, Mahabharata", "book": "Bhagavad Gita", "position": "Chapter 11, Verse 13"}
{"quote": "śrīdharaḥ : tataḥ kiṃ vṛttam ity apekṣāyām āha saṃjayaḥ tatreti  anekadhā pravibhaktaṃ nānā-vibhāgenāvasthitaṃ kṛtsnaṃ jagad devadevasya śarīre tad-avayavatvenaikatraivaa pṛthag-avasthitaṃ tadā pāṇḍavo 'rjuno 'paśyat", "category": "Epic, Mahabharata", "book": "Bhagavad Gita", "position": "Chapter 11, Verse 13"}
{"quote": "madhusūdanaḥ : ihaikasthaṃ jagat kṛtsnaṃ paśyādya sa-carācaram iti bhagavad-ājñaptam apy anubhūtavān arjuna ity āha tatraikastham iti  ekastham ekatra sthitaṃ jagat kṛtsnaṃ pravibhaktam anekadhā  deva-pitṛ-manuṣyādi-nānā-prakārair apaśyad devadevasya bhagavataḥ tatra viśvarūpe śarīre pāṇḍavo 'rjunas tadā viśvarūpāścarya-darśana-daśāyām", "category": "Epic, Mahabharata", "book": "Bhagavad Gita", "position": "Chapter 11, Verse 13"}
{"quote": "viśvanāthaḥ : tatra tasmin yuddha-bhumāv eva devadevasya śarīre jagat brahmāṇḍaṃ kṛtsnaṃ sarvam eva gaṇayitum aśakyam ity arthaḥ  pravibhaktaṃ pṛthak pṛthaktayā sthitam ekastham ekadeśasthaṃ pratiromakūpasthaṃ pratikukṣisthaṃ vety arthaḥ  anekadhā mṛnmayaṃ hiraṇmayaṃ maṇimayaṃ vā pañcāśat-koṭi-yojana-pramāṇaṃ śata-koṭi-yojana-pramāṇaṃ lakṣa-koṭy-ādi-yojana-pramāṇaṃ vety arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 13"}
{"quote": "baladevaḥ : tataḥ kim abhūd ity apekṣāyām āha tatreti  tatra yuddha-bhūmau devadevasya kṛṣṇasya vyañjita-sahasra-śiraske śarīre śrī-vigrahe kṛtsnaṃ nikhilaṃ jagad brahmāṇḍaṃ tadā pāṇḍavo 'paśyat  pravibhaktaṃ pṛthak-pṛthag-bhūtam ekastham iti prāgvat  anekadheti mṛṇmayaṃ svarṇa-mayaṃ ratna-mayaṃ vā laghu-madhye bṛhad-bhūtaṃ vety arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 13"}
{"quote": "tataḥ sa vismayāviṣṭo hṛṣṭa-romā dhanaṃjayaḥ  praṇamya śirasā devaṃ kṛtāñjalir abhāṣata", "category": "Epic, Mahabharata", "book": "Bhagavad Gita", "position": "Chapter 11, Verse 14"}
{"quote": "śrīdharaḥ : evaṃ dṛṣṭvā kiṃ kṛtavān iti ? tatrāha tata iti  tato darśanāntaram  visamyenāviṣṭo vyāptaḥ san hṛṣṭāny utpulakitāni romāṇi yasya sa dhanañjayaḥ  tam eva devaṃ śirasā praṇamya kṛtāñjaliḥ sampuṭākṛta-hasto bhūtvā  abhāṣatoktavān", "category": "Epic, Mahabharata", "book": "Bhagavad Gita", "position": "Chapter 11, Verse 14"}
{"quote": "madhusūdanaḥ : evam adbhuta-darśane 'py arjuno na vibhayāṃcakāra nāpi netre saṃcacāra, nāpi saṃbhramāt kartavyaṃ visasmāra, nāpi tasmād deśād apasasāra, kintv atidhīratvāt tat-kālocitam eva vyavajahāra, mahati citta-kṣobhe 'pīty āha tata iti  tatas tad-darśanād anantaraṃ vismayenādbhuta-darśana-prabhāvenālaukika-citta-camatkāra-viśeṣeṇāviṣṭo vyāptaḥ  ataeva hṛṣṭa-romā pulakitaḥ san sa prakhyāta-mahādeva-saṅgrāmādi-prabhāvo dhanaṃjayo yudhiṣṭhira-rājasūya uttara-go-grahe ca sarvātrājño jitvā dhanam āhṛtavān iti prathita-mahā-parākramo 'tidhīraḥ sākṣād agnir iti vā mahā-tejasvitvāt  devaṃ tam eva viśvarūpa-dharaṃ nārāyaṇaṃ śirasā bhūmi-lagnena praṇamya prakarṣeṇa bhakti-śraddhātiśayena natvā namaskṛtya kṛtāñjaliḥ sampuṭīkṛta-hasta-yugaḥ sann abhāṣatoktavān  atra vismayākhya-sthāyi-bhāvasyārjuna-gatasyālambana-vibhāvena bhagavatā viśvarūpeṇoddīpana-vibhāvenāsakṛt-tad-darśanenānubhāvena sāttvika-romaharṣeṇa namaskāreṇāñjali-kareṇa ca vyabhicāriṇā cānubhāvākṣiptena vā dhṛti-mati-harṣa-vitarkādinā paripoṣāt sa-vāsanānāṃ śrotṝṇāṃ tādṛśaś citta-camatkāro 'pi tad-bhedānadhyavasāyāt paripoṣaṃ gataḥ paramānandāsvāda-rūpeṇādbhuta-raso bhavatīti sūcitam  viśvanāthaḥ : nothing.", "category": "Epic, Mahabharata", "book": "Bhagavad Gita", "position": "Chapter 11, Verse 14"}
{"quote": "baladevaḥ : evaṃ kṛṣṇa-tattvavid arjunas tasmin sattvena jñātaṃ sahasra-śīrṣatvam adhunā vīkṣyādbhutaṃ rasam anvabhūd ity āha tata iti  taṃ vyañjalita-tad-rūpaṃ kṛṣṇaṃ vilokyety arthaḥ  dhanaṃjayeti dhīro 'pi vismayenāviṣṭo hṛṣṭa-romā pulakito devaṃ śirasā bhū-lagnena praṇamya kṛtāñjaliḥ sann abhāṣata  atra bhaya-netra-saṃvaraṇādikaṃ tasya nābhūt kintv adbhuto raso 'bhyudaid iti vyañjate  iha tādṛśo harir ālambano muhur muhus tad-vīkṣaṇam uddīpanaṃ praṇati-pāṇi-yogāv anubhāvau, romāñcaḥ sāttvikas tair ākṣiptā matir dhṛti-harṣādayaḥ sañcāriṇaḥ  etair ālambanādyaiḥ puṣṭo vismaya-sthāyi-bhāvo 'dbhuta-rasaḥ", "category": "Epic, Mahabharata", "book": "Bhagavad Gita", "position": "Chapter 11, Verse 14"}
{"quote": "arjuna uvāca paśyāmi devāṃs tava deva dehe sarvāṃs tathā bhūta-viśeṣa-saṃghān  brahmāṇam īśaṃ kamalāsana-stham ṛṣīṃś ca sarvān uragāṃś ca divyān", "category": "Epic, Mahabharata", "book": "Bhagavad Gita", "position": "Chapter 11, Verse 15"}
{"quote": "śrīdharaḥ : bhāṣaṇam evāha paśyāmīti saptadaśabhiḥ  he deva ! tava dehe devānām ādityādīn paśyāmi  tathā sarvān bhūta-viśeṣāṇāṃ sthāvarāṇāṃ jaṅgamānāṃ ca nānā-saṃsthānānāṃ saṃghān samūhān  tathā brahmāṇam caturmukham īśam īśitāraṃ sarveṣāṃ kamalāsana-stham pṛthvī-padma-madhye meru-karṇikāsana-sthaṃ bhagavan-nābhi-kamalāsanastham iti vā  tathā ṛṣīṃś ca sarvān vaśiṣṭādīn brahma-putrān  uragāṃś ca divyān prākṛtān vāsuki-prabhṛtīn paśyāmīti sarvatrānvayaḥ", "category": "Epic, Mahabharata", "book": "Bhagavad Gita", "position": "Chapter 11, Verse 15"}
{"quote": "madhusūdanaḥ : yad bhagavatā darśitaṃ viśvarūpaṃ tad bhagavad-dattena divyena cakṣuṣā sarva-lokādṛśyam api paśyāmy aho mama bhāgya-prakarṣa iti svānubhavam āviṣkurvan arjuna uvāca paśyāmīti  paśyāmi cākṣuṣa-jñāna-viṣayīkaromi he deva tava dehe viśvarūpe devān vasv-ādīn sarvān  tathā bhūta-viśeṣāṇāṃ sthāvarāṇāṃ jaṅgamānāṃ ca nānā-saṃsthānānāṃ saṃghān samūhān  tathā brahmāṇam caturmukham īśam īśitāraṃ sarveṣāṃ kamalāsana-stham pṛthvī-padma-madhye meru-karṇikāsana-sthaṃ bhagavan-nābhi-kamalāsanastham iti vā  tathā ṛṣīṃś ca sarvān vaśiṣṭādīn brahma-putrān  uragāṃś ca divyān prākṛtān vāsuki-prabhṛtīn paśyāmīti sarvatrānvayaḥ", "category": "Epic, Mahabharata", "book": "Bhagavad Gita", "position": "Chapter 11, Verse 15"}
{"quote": "viśvanāthaḥ : bhūta-viśeṣāṇāṃ jarāyujādīnāṃ saṅghān  kamalāsana-sthaṃ pṛthvī-padma-karṇikāyāṃ sumerau sthitaṃ brahmāṇam", "category": "Epic, Mahabharata", "book": "Bhagavad Gita", "position": "Chapter 11, Verse 15"}
{"quote": "baladevaḥ : kim abhāṣata tad āha paśyāmīti saptadaśabhiḥ  tathā bhūta-viśeṣāṇāṃ jarāyujādīnāṃ saṃghān paśyāmi  brahmāṇam caturmukham kamalāsane caturmukhe sthitam tad-antaryāmiṇam īśam garbhodaka-śayam urugān vāsuky-ādīn sarpān", "category": "Epic, Mahabharata", "book": "Bhagavad Gita", "position": "Chapter 11, Verse 15"}
{"quote": "aneka-bāhūdara-vaktra-netraṃ paśyāmi tvā sarvato 'nanta-rūpam  nāntaṃ na madhyaṃ na punas tavādiṃ paśyāmi viśveśvara viśvarūpa", "category": "Epic, Mahabharata", "book": "Bhagavad Gita", "position": "Chapter 11, Verse 16"}
{"quote": "śrīdharaḥ : kiṃ ca aneketi  anekāni bāhv-ādīni yasya tādṛśaṃ tvāṃ paśyāmi  anantāni rūpāṇi yasya taṃ tvāṃ sarvataḥ paśyāmi  tava tvaṃ taṃ madhyamādiṃ ca na paśyāmi", "category": "Epic, Mahabharata", "book": "Bhagavad Gita", "position": "Chapter 11, Verse 16"}
{"quote": "madhusūdanaḥ : yatra bhagavad-dehe sarvam idaṃ dṛṣṭavān, tam eva viśinaṣṭi aneketi  bāhava udarāṇi vaktrāṇi netrāṇi cānekāni yasya tam aneka-bāhūdara-vaktra-netraṃ paśyāmi  tvā tvāṃ sarvataḥ sarvatrānantāni rūpāṇi yasyeti taṃ  tava tu punar nāntam avasānaṃ na madhyaṃ nāpy ādiṃ paśyāmi sarva-gatatvāt  he viśveśvara ! he viśva-rūpa ! sambodhana-dvayam atisambhramāt  viśvanāthaḥ : he viśveśvara ādi-puruṣa  baladevaḥ : yatra dehe devādīn dṛṣṭavāṃs taṃ viśinaṣṭi aneketi  he viśvarūpa prathama-puruṣa !", "category": "Epic, Mahabharata", "book": "Bhagavad Gita", "position": "Chapter 11, Verse 16"}
{"quote": "kirīṭinaṃ gadinaṃ cakriṇaṃ ca tejorāśiṃ sarvato dīptimantam  paśyāmi tvāṃ durnirīkṣyaṃ samantād dīptānalārka-dyutim aprameyam", "category": "Epic, Mahabharata", "book": "Bhagavad Gita", "position": "Chapter 11, Verse 17"}
{"quote": "śrīdharaḥ : kiṃ ca kirīṭinam iti  kirīṭinaṃ mukuṭavantam  gadinaṃ gadāvantaṃ  cakriṇaṃ cakravantaṃ ca  sarvato dīptimantam tejaḥ-puñja-rūpaṃ tathā durnirīkṣyaṃ draṣṭum aśakyam  tatra hetuḥ - dīptayor analārkayor dyutir iva dyutis tejo yasya tam  ataevāprameyam evaṃbhūta iti niścetum aśakyaṃ tvāṃ samantataḥ paśyāmi", "category": "Epic, Mahabharata", "book": "Bhagavad Gita", "position": "Chapter 11, Verse 17"}
{"quote": "madhusūdanaḥ : tam eva viśvarūpaṃ bhagavantaṃ prakārānantaraṃ viśinaṣṭi kirīṭinam iti  kirīṭa-gadā-cakra-dhāriṇaṃ ca sarvato dīptimantam tejo-rāśiṃ ca  ataeva durnirīkṣyaṃ divyena cakṣuṣā vinā nirīkṣitum aśakyam  sayakāra-pāṭhe duḥśabdo 'pahnava-vacanaḥ  anirīkṣyam iti yāvat  dīptayor analārkayor dyutir iva dyutir yasya tam aprameyam iti paricchettum aśakyaṃ samantāt sarvataḥ paśyāmi divyena cakṣuṣā  ato 'dhikāri-bhedād durnirīkṣaṃ paśyāmīti na virodhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 17"}
{"quote": "baladevaḥ : vidhāntareṇa tam eva viśinaṣṭi kirīṭinam iti  durnirīkṣyam api tvām ahaṃ paśyāmi tat-prasādād divya-cakṣur-lābhāt  durnirīkṣyāyāṃ hetuḥ - samantād dīptānaleti  aprameyam idam ittham iti pramātum aśakyam", "category": "Epic, Mahabharata", "book": "Bhagavad Gita", "position": "Chapter 11, Verse 17"}
{"quote": "tvam akṣaraṃ paramaṃ veditavyaṃ tvam asya viśvasya paraṃ nidhānam  tvam avyayaḥ śāśvata-dharma-goptā sanātanas tvaṃ puruṣo mato me", "category": "Epic, Mahabharata", "book": "Bhagavad Gita", "position": "Chapter 11, Verse 18"}
{"quote": "śrīdharaḥ : yasmād evaṃ tavātakaiśvaryaṃ tasmāt tvam iti  tvam evākṣaraṃ paramaṃ brahma  kathambhūtam ? veditavyaṃ mumukṣubhir jñātavyam  tvam evāsya viśvasya paraṃ nidhānam  nidhīyate 'sminn iti nidhānaṃ prakṛṣṭāśrayaḥ  ataeva tvam avyayo nityaḥ  śāśvatasya nityasya dharmasya goptā pālakaḥ  sanātanaś cirantanaḥ puruṣaḥ  mato me saṃmato 'si mama", "category": "Epic, Mahabharata", "book": "Bhagavad Gita", "position": "Chapter 11, Verse 18"}
{"quote": "madhusūdanaḥ : evaṃ tavātarkya-niratiśayiśvarya-darśanād anuminomi tvam iti  tvam evākṣaraṃ paramaṃ brahma veditavyaṃ mumukṣubhir vedānta-śravaṇādinā  tvam evāsya viśvasya paraṃ prakṛṣṭaṃ nidhīyate 'sminn iti nidhānam āśrayaḥ  ataeva tvam avyayo nityaḥ  śāśvatasya nitya-veda-pratipādyatayāsya dharmasya goptā pālayitā  śāśvateti sambodhanaṃ vā  tasmin pakṣe 'vyayo vināśa-rahitaḥ  ataeva sanātanaś cirantanaḥ puruṣo yaḥ paramātmā sa eva tvaṃ me mato vidito 'si", "category": "Epic, Mahabharata", "book": "Bhagavad Gita", "position": "Chapter 11, Verse 18"}
{"quote": "viśvanāthaḥ : veditavyaṃ muktair jñeyam yad akṣaraṃ brahma-tattvam  nidhānaṃ laya-sthānam", "category": "Epic, Mahabharata", "book": "Bhagavad Gita", "position": "Chapter 11, Verse 18"}
{"quote": "baladevaḥ : acintya-mahaiśvarya-vīkṣaṇāt tvam aham evaṃ niścinomīty āha tvam iti  atha parā yayā tad akṣaram adhigamyate, yat tad adṛśyam [muṇḍu 1.5-6] ity ādi-vedānta-vākyair veditavyaṃ yat paramaṃ sa-śrīkam akṣaraṃ tattvam eva nidhānam āśrayo 'vyayas tvam avināśī śāśvata-dharma-goptā vedokta-dharma-pālakas tvam  sa kāraṇaṃ kāraṇādhipādhipo na cāsya kaścij janitā na cādhipaḥ [śvetu 6.9] iti mantra-varṇoktaḥ sanātanaḥ purāṇaḥ puruṣas tvam eva", "category": "Epic, Mahabharata", "book": "Bhagavad Gita", "position": "Chapter 11, Verse 18"}
{"quote": "anādi-madhyāntam ananta-vīryam ananta-bāhuṃ śaśi-sūrya-netram  paśyāmi tvāṃ dīpta-hutāśa-vaktraṃ sva-tejasā viśvam idaṃ tapantam", "category": "Epic, Mahabharata", "book": "Bhagavad Gita", "position": "Chapter 11, Verse 19"}
{"quote": "śrīdharaḥ : kiṃ ca anādīti  anādi-madhyāntam utpatti-sthiti-laya-rahitam  ananta-vīryam anantaṃ vīryaṃ prabhāvo yasya tam  anantā vīryavanto bāhavo yasya tam  śaśi-sūryau netre yasya tādṛśaṃ tvāṃ paśyāmi  tathā dīpto hutāśo 'gnir vaktreṣu yasya tam  svatejasedaṃ viśvaṃ viśvam santapantam paśyāmi", "category": "Epic, Mahabharata", "book": "Bhagavad Gita", "position": "Chapter 11, Verse 19"}
{"quote": "madhusūdanaḥ : kiṃ ca anādīti  ādir utpattir madhyaṃ sthitir anto vināśas tad-rahitam anādi-madhyāntam  anantaṃ vīryaṃ prabhāvo yasya tam  anantā bāhavo yasya tam  upalakṣaṇam etan mukhādīnām api  śaśi-sūryau netre yasya tam  dīpto hutāśo vaktraṃ yasya vaktreṣu yasyeti vā tam  svatejasā viśvaṃ idaṃ tapantam santāpayantaṃ tvā tvāṃ paśyāmi", "category": "Epic, Mahabharata", "book": "Bhagavad Gita", "position": "Chapter 11, Verse 19"}
{"quote": "viśvanāthaḥ : kiṃ ca anādīty atra mahā-vismaya-rasa-sindhu-nimagnasyārjunasya vacasi paunaruktyaṃ na doṣāya  yad uktaṃ prasāde vismaye harṣe dvi-trir-uktaṃ na duṣyati", "category": "Epic, Mahabharata", "book": "Bhagavad Gita", "position": "Chapter 11, Verse 19"}
{"quote": "baladevaḥ : anādīti  ādi-madhyāvasāna-śūnyam anantāni vīryāṇi tad-upalakṣaṇāni samagrāṇy aiśvaryāṇi ṣaṭ yasya tam ananta-bāhuṃ sahasra-bhujaṃ śaśi-sūryopamāni netrāṇi yasya taṃ  devādiṣu praṇateṣu prasanna-netraṃ tad-viparīteṣu asurādiṣu krūra-netram ity arthaḥ  dīpta-hutāśopamāni saṃhārānuguṇāni vaktrāṇi yasya tam  arjunasya vākye kvacit punar-uktis tasya vismayāviṣṭatvān na doṣāya  yad uktaṃ prasāde vismaye harṣe dvi-trir-uktaṃ na duṣyati iti", "category": "Epic, Mahabharata", "book": "Bhagavad Gita", "position": "Chapter 11, Verse 19"}
{"quote": "dyāv-āpṛthivyor idam antaraṃ hi vyāptaṃ tvayaikena diśaś ca sarvāḥ  dṛṣṭvādbhutaṃ rūpam idaṃ tavograṃ loka-trayaṃ pravyathitaṃ mahātman", "category": "Epic, Mahabharata", "book": "Bhagavad Gita", "position": "Chapter 11, Verse 20"}
{"quote": "śrīdharaḥ : kiṃ ca dyāv-āpṛthivyor iti  dyāv-āpṛthivyor idam antaram antarīkṣaṃ tvayaivaikena vyāptam  diśaś ca sarvā vyāptāḥ  adbhutaṃ adṛṣṭa-pūrvam  tvadīyam idam ugraṃ ghoraṃ rūpaṃ dṛṣṭvā loka-trayaṃ pravyathitam atibhītam  paśyāmīti pūrvasyaivānuṣaṅgaḥ", "category": "Epic, Mahabharata", "book": "Bhagavad Gita", "position": "Chapter 11, Verse 20"}
{"quote": "madhusūdanaḥ : prakṛtasya bhagavad-rūpasya vyāptim āha dyāv-āpṛthivyor iti  dyāv-āpṛthivyor idam antaram antarīkṣaṃ hi tvayaivaikena vyāptam  diśaś ca sarvā vyāptāḥ  dṛṣṭvādbhutam atyanta-vismaya-karam idam ugraṃ duradhigamaṃ mahātejasvitvāt tava rūpam upalabhya loka-trayaṃ pravyathitam atyanta-bhītaṃ jātaṃ he mahātman sādhūnām abhaya-dāyaka  itaḥ param idam upasaṃharety abhiprāyaḥ  viśvanāthaḥ : atha prastopayogitvāt tasyaiva rūpasya kāla-rūpatvaṃ darśayāmāsa dyāvety ādi daśabhiḥ  baladevaḥ : atha tasyaiva rūpasya prakṛtyopayogitvena kāla-rūpatāṃ darśitavān ity āha dyāveti daśabhiḥ  dyāv-āpṛthivyor antaram antarīkṣaṃ tathā sarvā diśaś caikena tvayā vyāptam  tavedam aparimitam adbhutam ugraṃ ca rūpaṃ dṛṣṭvā loka-trayaṃ pravyathitam bhītaṃ saṃcalanaṃ ca bhavati  he mahātman sarvāśraya ! atredam avagamyate tadā yuddha-darśanāya ye trailokyasthā mitrodāsīnā devāsurā gandharva-kinnarādayḥ samāgatās tair api bhaktimadbhir bhagavad-datta-divya-netrais tad-rūpaṃ dṛṣṭaṃ na tv ekenaivārjunena svapateva svāpnika-rathādīni nijaiśvaryasya bahu-sākṣikatārtham etat", "category": "Epic, Mahabharata", "book": "Bhagavad Gita", "position": "Chapter 11, Verse 20"}
{"quote": "amī hi tvā sura-saṃghā viśanti kecid bhītāḥ prāñjalayo gṛṇanti  svastīty uktvā maharṣi-siddha-saṃghāḥ stuvanti tvāṃ stutibhiḥ puṣkalābhiḥ", "category": "Epic, Mahabharata", "book": "Bhagavad Gita", "position": "Chapter 11, Verse 21"}
{"quote": "śrīdharaḥ : kiṃ ca amī hīti  amī sura-saṃghā bhītāḥ santas tvāṃ viśanti śaraṇaṃ praviśanti  teṣām madhye kecid atibhītā dūrata eva sthitvā kṛta-sampuṭa-kara-yugalāḥ santo gṛṇanti jaya jaya rakṣa rakṣeti prārthayante  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 11, Verse 21"}
{"quote": "madhusūdanaḥ : adhunā bhū-bhāra-saṃhara-kāritvam ātmanaḥ prakaṭayantaṃ bhagavantaṃ paśyann āha amīti  amī hi sura-saṃghā vasv-ādi-deva-gaṇā bhū-bhārāvatārārthaṃ manuṣya-rūpeṇāvatīrṇā yudhyamānāḥ santas tvā tvāṃ viśanti praviśanto dṛśyante  evam asura-saṅghā iti pada-cchedena bhū-bhāra-bhūtā duryodhanādayas tvāṃ viśantīty api vaktavyam  evam ubhayor api senayoḥ kecid bhītāḥ palāyane 'py aśaktāḥ santaḥ prāñjalayo gṛṇanti stuvanti tvām  evaṃ pratyupasthite yuddha utpātādi-nimittāny upalakṣya svasty astu sarvasya jagata ity uktvā maharṣi-siddha-saṅghā nārada-prabhṛtayo yuddha-darśanārtham āgatā viśva-vināśa-parihārāya stuvanti tvāṃ stutibhir guṇotkarṣa-pratipādikābhir vāgbhiḥ puṣkalābhiḥ paripūrṇārthābhiḥ  viśvanāthaḥ : tvā tvām  baladevaḥ : amī sura-saṅghās tvāṃ śaraṇaṃ viśanti  teṣu kecid bhītā dūrataḥ sthitvā prāñjalayaḥ santo gṛṇanti pāhi pāhi prabho asmān iti prārthayante  mahatīṃ bhītim ālakṣya maharṣi-saṅghāḥ siddha-saṅghāś ca viśvasya svasty astu ity uktvā stuvanti", "category": "Epic, Mahabharata", "book": "Bhagavad Gita", "position": "Chapter 11, Verse 21"}
{"quote": "rudrādityā vasavo ye ca sādhyā viśve 'śvinau marutaś coṣmapāś ca  gandharva-yakṣāsura-siddha-saṃghā vīkṣante tvāṃ vismitāś caiva sarve", "category": "Epic, Mahabharata", "book": "Bhagavad Gita", "position": "Chapter 11, Verse 22"}
{"quote": "śrīdharaḥ : kiṃ cānyat rudreti  rudrādityā vasavo ye ca sādhyāḥ  rudrādayao gaṇāḥ  viśve 'śvinau  viśve devāḥ  aśvinau ca devau  marutaś ca vāyavaḥ  ūṣmapāś ca pitaraḥ  uṣmabhāgā hi pitaraḥ iti śruteḥ  smṛteś ca yāvad uṣṇaṃ bhaved annaṃ tāvad aśnanti vāgvatāḥ  tāvad aśnanti pitaro yāvan noktā havir guṇāḥ  iti  gandharvāś ca yakṣāś ca asurāś ca virocanādayaḥ  siddha-saṅghāḥ siddhānāṃ saṅghāś ca  sarva eva vismitāḥ santa tvāṃ vīkṣanta ity anvayaḥ", "category": "Epic, Mahabharata", "book": "Bhagavad Gita", "position": "Chapter 11, Verse 22"}
{"quote": "madhusūdanaḥ : kiṃ cānyat rudreti  rudrāś cādityāś ca vasavo ye ca sādhyā nāma deva-gaṇā viśve tulya-vibhaktika-viśvadeva-śabdābhyām ucyamānā deva-gaṇā aśvinau nāsatya-damrau maruta ekonapañcāśad-deva-gaṇā ūṣmapāś ca pitaro gandharvāṇāṃ yakṣāṇāṃ asurāṇāṃ siddhānāṃ ca saṃghāḥ samūhā vīkṣante paśyanti tvā tvāṃ tādṛśādbhuta-darśanāt te sarva eva vismitāś ca vismayam alaukika-camatkāra-viśeṣam āpadyante ca", "category": "Epic, Mahabharata", "book": "Bhagavad Gita", "position": "Chapter 11, Verse 22"}
{"quote": "viśvanāthaḥ : uṣmāṇaṃ pibantīti uṣmapāḥ pitaraḥ  uṣmabhāgā hi pitaraḥ iti śruteḥ", "category": "Epic, Mahabharata", "book": "Bhagavad Gita", "position": "Chapter 11, Verse 22"}
{"quote": "baladevaḥ : rudreti sphuṭam  uṣmapāḥ pitaraḥ uṣmāṇaṃ pibanti iti nirukteḥ  uṣmabhāgā hi pitaraḥ iti śruteś ca", "category": "Epic, Mahabharata", "book": "Bhagavad Gita", "position": "Chapter 11, Verse 22"}
{"quote": "rūpaṃ mahat te bahu-vaktra-netraṃ mahābāho bahu-bāhūru-pādam  bahūdaraṃ bahu-daṃṣṭrā-karālaṃ dṛṣṭvā lokāḥ pravyathitās tathāham", "category": "Epic, Mahabharata", "book": "Bhagavad Gita", "position": "Chapter 11, Verse 23"}
{"quote": "śrīdharaḥ : kiṃ ca rūpam iti  he mahā-bāho mahad atyūrjitaṃ tava rūpaṃ dṛṣṭvā lokāḥ sarve pravyathitā atibhītāḥ  tathāhaṃ ca pravyathito 'smi  kīdṛśaṃ rūpaṃ dṛṣṭvā  bahūni vaktrāṇi netrāṇi ca yasmiṃs tat  bahavo bāhava ūravaḥ pādāś ca yasmiṃs tat  bahūny udarāṇi yasmiṃs tat  bahvībhir daṃṣṭrābhiḥ karālaṃ vikṛtam  raudram ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 23"}
{"quote": "madhusūdanaḥ : loka-trayaṃ pravyathitam ity uktam upasaṃharati rūpam iti  he mahā-bāho te tava rūpaṃ dṛṣṭvā lokāḥ sarve 'pi prāṇinaḥ pravyathitās tathāhaṃ pravyathito bhayena  kīdṛśaṃ te rūpaṃ ? mahad atipramāṇam  bahūni vaktrāṇi netrāṇi ca yasmiṃs tat  bahavo bāhava ūravaḥ pādāś ca yasmiṃs tat  bahūny udarāṇi yasmiṃs tat  bahubhir daṃṣṭrābhiḥ karālam atibhayānakaṃ dṛṣṭvaiva mat-sahitāḥ sarve lokā bhayena pīḍitā ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 23"}
{"quote": "baladevaḥ : loka-trayaṃ pravyathitam ity uktam upasaṃharati rūpaṃ mahad iti  bahubhir daṃṣṭrābhiḥ karālam raudram  sphuṭam anyat  tathāham ity asyottareṇa sambandhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 23"}
{"quote": "nabhaḥ-spṛśaṃ dīptam aneka-varṇaṃ vyāttānanaṃ dīpta-viśāla-netram  dṛṣṭvā hi tvāṃ pravyathitāntarātmā dhṛtiṃ na vindāmi śamaṃ ca viṣṇo", "category": "Epic, Mahabharata", "book": "Bhagavad Gita", "position": "Chapter 11, Verse 24"}
{"quote": "śrīdharaḥ : na kevalaṃ bhīto 'ham ity etāvad eva  api tu nabhaḥ-spṛśam iti  nabhaḥ spṛśatīti nabhaḥ-spṛk tam antarīkṣa-vyāpinam ity arthaḥ  dīptaṃ tejo-yuktam  aneke varṇā yasya tam  vyaktāni vivṛtāni ānanāni yasya tam  dīptāni viśālāni netrāṇi yasya tam  evambhūtaṃ hi tvāṃ dṛṣṭvā pravyathitāntarātmā mano yasya so 'haṃ dhṛtiṃ dhairyam upaśamaṃ na labhe", "category": "Epic, Mahabharata", "book": "Bhagavad Gita", "position": "Chapter 11, Verse 24"}
{"quote": "madhusūdanaḥ : bhayānakatvam eva prapañcayati nabha iti  na kevalaṃ pravyathita evāhaṃ tvāṃ dṛṣṭvā kintu pravyathito 'ntarātmā mano yasya so 'haṃ dhṛtiṃ dhairyaṃ dehendriyādi-dhāraṇa-sāmarthyaṃ śamaṃ ca manaḥ-prasādaṃ na vindāmi na labhe  he viṣṇo ! tvāṃ kīdṛśaṃ ? nabhaḥ-spṛśam antarīkṣa-vyāpinam  dīptaṃ prajvalitam aneka-varṇaṃ bhayaṅkara-nānā-saṃsthāna-yuktaṃ vyāttānanaṃ vivṛtta-mukhaṃ dīpta-viśāla-netraṃ prajvalita-vistīrṇa-cakṣuṣaṃ tvāṃ dṛṣṭvā pravyathitāntarātmāhaṃ dhṛtiṃ śamaṃ ca na vvindāmīty anvayaḥ  viśvanāthaḥ : śamam upaśamam  baladevaḥ : tathaitad-rūpopasaṃhāra-phalakaṃ dainyaṃ prakāśayann āha nabhaḥ-spṛśam iti dvābhyām  ahaṃ ca tvāṃ dṛṣṭvā pravyathitāntarātmā bhītodvigna-manāḥ san dhṛtim upaśamaṃ ca na vindāmi na labhe  he viṣṇo ! kīdṛśaṃ ? nabhaḥ-spṛśam antarīkṣa-vyāpinam vyāttānanaṃ visṛtāsyam  vyaktārtham anyat  atra kāla-rūpatva-darśana-hetuko bhayānaka-rasaḥ svasyoktaḥ", "category": "Epic, Mahabharata", "book": "Bhagavad Gita", "position": "Chapter 11, Verse 24"}
{"quote": "daṃṣṭrā-karālāni ca te mukhāni dṛṣṭvaiva kālānala-saṃnibhāni  diśo na jāne na labhe ca śarma prasīda deveśa jagan-nivāsa", "category": "Epic, Mahabharata", "book": "Bhagavad Gita", "position": "Chapter 11, Verse 25"}
{"quote": "śrīdharaḥ : daṃṣṭreti  he deveśa tava mukhāni dṛṣṭvā bhayāveśena diśo na jānāmi  śarma sukhaṃ ca na labhe  bho jagan-nivāsa prasanno bhava  kīdṛśāni mukhāni dṛṣṭvā ? daṃṣṭrābhiḥ karālāni kālānalaḥ vikṛtatvena pralayāgniḥ  tat-sadṛśāni", "category": "Epic, Mahabharata", "book": "Bhagavad Gita", "position": "Chapter 11, Verse 25"}
{"quote": "madhusūdanaḥ : daṃṣṭrābhiḥ karālāni vikṛtatvena bhayaṅkarāṇi pralaya-kālānala-sadṛśāni ca te mukhāni dṛṣṭvaiva na tu tāni prāpya bhaya-vaśena diśaḥ pūrvāparādi-vivekena na jāne  ato na labhe ca śarma sukhaṃ tvad-rūpa-darśane 'pi  ato he deveśa he jagannivāsa prasīda prasanno bhava māṃ prati  yathā bhavābhāvena tvad-darśanajaṃ sukhaṃ prāpnuyām iti śeṣaḥ", "category": "Epic, Mahabharata", "book": "Bhagavad Gita", "position": "Chapter 11, Verse 25"}
{"quote": "baladevaḥ : daṃṣṭreti  kālānalaḥ pralayāgnis tat-sannibhāni tat-tulyāni  śarma sukham", "category": "Epic, Mahabharata", "book": "Bhagavad Gita", "position": "Chapter 11, Verse 25"}
{"quote": "amī ca tvāṃ dhṛtarāṣṭrasya putrāḥ sarve sahaivāvani-pāla-saṃghaiḥ  bhīṣmo droṇaḥ sūta-putras tathāsau sahāsmadīyair api yodha-mukhyaiḥ", "category": "Epic, Mahabharata", "book": "Bhagavad Gita", "position": "Chapter 11, Verse 26"}
{"quote": "vaktrāṇi te tvaramāṇā viśanti daṃṣṭrākarālāni bhayānakāni  kecid vilagnā daśanāntareṣu saṃdṛśyante cūrṇitair uttamāṅgaiḥ", "category": "Epic, Mahabharata", "book": "Bhagavad Gita", "position": "Chapter 11, Verse 27"}
{"quote": "śrīdharaḥ : yac cānyad draṣṭum icchasīty anenāsmin saṅgrāme bhāvi-jaya-parājayādikaṃ ca mama dehe paśyeti yad bhagavatoktaṃ tad idānīṃ paśyann āha amī ceti pañcabhiḥ  amī dhṛtarāṣṭrasya putrā duryodhanādayaḥ sarve  avani-pālānāṃ jayadrathādīnāṃ rājñāṃ saṅghaiḥ samūhaiḥ sahaiva  tava vaktrāṇi viśantīty uttareṇānvayaḥ  tathā bhīṣmaś ca droṇaś cāsau sūta-putraḥ karṇaś ca  na kevalaṃ ta eva viśanti  api tu pratiyoddhāro 'smadīyā ye yodha-mukhyāḥ śikhaṇḍi-dhṛṣṭadyumnādayas taiḥ saha  vakrāṇīti ye ete sarve tvaramāṇā dhāvantas tava daṃṣṭrābhiḥ karālāni vikṛtāni bhayṅkarāṇi vaktrāṇi viśanti teṣāṃ madhye kecic cūrṇīkṛtair uttamāṅgaiḥ śirobhir upalakṣitā danta-sandhiṣu saṃśliṣṭāḥ saṃdṛśyante  madhusūdanaḥ : asmākaṃ jayaṃ pareṣāṃ parājayaṃ ca sarvadā draṣṭum iṣṭaṃ paśya mama dehe guḍākeśa yac cānyad draṣṭum icchasīti bhagavad-ādiṣṭam adhunā paśyāmīty āha amīti pañcabhiḥ  amī ca dhṛtarāṣṭrasya putrā duryodhana-prabhṛtayaḥ śataṃ sodarā yuyutsuṃ vinā sarve tvāṃ tvaramāṇā viśantīty agretanenānvayaḥ  atibhaya-sūcakatvena kriyā-pada-nyūnatvam atra guṇa eva  sahaivāvanipālānāṃ khalv ādīnāṃ rājñāṃ saṃghais tvāṃ viśanti  na kevalaṃ duryodhanādaya eva viśanti kintu ajayatvena sarvaiḥ sambhāvito 'pi bhīṣmo droṇaḥ sūta-putraḥ karṇas tathāsau sarvadā mama vidveṣṭā sahāsmadīyair api parakīyair iva dhṛṣṭadyumna-prabhṛtibhir yodha-mukhyais tvāṃ viśantīti sambandhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 26"}
{"quote": "amī dhṛtarāṣṭra-putra-prabhṛtayaḥ sarve 'pi te tava daṃṣṭrā-karālāni bhayānakāni vaktrāṇi te tvaramāṇā viśanti  tatra ca kecic cūrṇitair uttamāṅgaiḥ śirobhir viśiṣṭā daśanāntareṣu vilagnā viśeṣeṇa saṃlagnā dṛśyante mayā samyag asandehena", "category": "Epic, Mahabharata", "book": "Bhagavad Gita", "position": "Chapter 11, Verse 27"}
{"quote": "yathā nadīnāṃ bahavo 'mbuvegāḥ samudram evābhimukhā dravanti  tathā tavāmī naralokavīrā viśanti vaktrāṇy abhivijvalanti", "category": "Epic, Mahabharata", "book": "Bhagavad Gita", "position": "Chapter 11, Verse 28"}
{"quote": "śrīdharaḥ : praveśam eva dṛṣṭāntenāha yatheti  nadīnām aneka-mārga-pravṛttānāṃ bahavo 'mbūnāṃ vārīṇāṃ vegāḥ pravāhāḥ samudrābhimukhāḥ santo yathā samudram eva dravanti viśanti  tathāmī ye nara-loka-vīrās te viśanti tathaiva lokā ete janā api tava mukhāni praviśanti", "category": "Epic, Mahabharata", "book": "Bhagavad Gita", "position": "Chapter 11, Verse 28"}
{"quote": "madhusūdanaḥ : rājñāṃ bhagavan-mukha-praveśane nidarśanam āha yatheti  yathā nadīnām aneka-mārga-pravṛttānāṃ bahavo 'mbūnāṃ jalānāṃ vegāḥ vegavantaḥ pravāhāḥ samudrābhimukhāḥ santaḥ samudram eva dravanti viśanti tathā tavāmī nara-loka-vīrā viśanti vaktrāṇy abhitaḥ sarvato jvalanti abhivijvalantīti vā pāṭhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 28"}
{"quote": "baladevaḥ : praveśe dṛṣṭāntāv āha yatheti dvyābhyām  tatra prathamo 'dhī-pūrvake praveśe  dvitīyas tu dhī-pūrvake bodhyaḥ", "category": "Epic, Mahabharata", "book": "Bhagavad Gita", "position": "Chapter 11, Verse 28"}
{"quote": "yathā pradīptaṃ jvalanaṃ pataṃgā viśanti nāśāya samṛddha-vegāḥ  tathaiva nāśāya viśanti lokās tavāpi vaktrāṇi samṛddha-vegāḥ", "category": "Epic, Mahabharata", "book": "Bhagavad Gita", "position": "Chapter 11, Verse 29"}
{"quote": "śrīdharaḥ : avaśatvena praveśe nadī-vego dṛṣṭānta uktaḥ  buddhi-pūrvaka-praveśe dṛṣṭāntam āha yatheti  pradīptaṃ jvalanam agniṃ pataṅgāḥ śalabhā buddhi-pūrvakaṃ samṛddho vego yeṣāṃ te yathā nāśāya maraṇāyaiva viśanti tathaiva lokā ete janā api tava mukhāni praviśanti", "category": "Epic, Mahabharata", "book": "Bhagavad Gita", "position": "Chapter 11, Verse 29"}
{"quote": "madhusūdanaḥ : abuddhi-pūrvaka-praveśe nadī-vegaṃ dṛṣṭāntam uktvā buddhi-pūrvaka-praveśe dṛṣṭāntam āha yatheti  yathā pataṅgāḥ śalabhāḥ samṛddha-vegāḥ santo buddhi-pūrvaṃ pradīptaṃ jvalanaṃ viśanti nāśāya maraṇāyaiva tathaiva nāśāya viśanti lokā ete duryodhana-prabhṛtayaḥ sarve 'pi tava vaktrāṇi samṛddha-vegāḥ buddhi-pūrvam anāyatyā", "category": "Epic, Mahabharata", "book": "Bhagavad Gita", "position": "Chapter 11, Verse 29"}
{"quote": "viśvanāthaḥ : nothing. baladevaḥ : jvalanaṃ vahnim  bhg 11.30", "category": "Epic, Mahabharata", "book": "Bhagavad Gita", "position": "Chapter 11, Verse 29"}
{"quote": "lelihyase grasamānaḥ samantāl lokān samagrān vadanair jvaladbhiḥ  tejobhir āpūrya jagat samagraṃ bhāsas tavogrāḥ pratapanti viṣṇo", "category": "Epic, Mahabharata", "book": "Bhagavad Gita", "position": "Chapter 11, Verse 30"}
{"quote": "śrīdharaḥ : tataḥ samantāt kim ? ata āha lelihyasa iti  grasamāno gilam  samagrān lokān sarvān etān vīrān  samantāt sarvataḥ  lelihyase 'tiśayena bhakṣayasi  kaiḥ ? jvaladbhir vadanaiḥ  kiṃ ca he viṣṇo tava bhāso dīptayas tejobhir visphūraṇaiḥ samagraṃ jagad vyāpya tīvrāḥ satyaḥ pratapanti santāpayanti", "category": "Epic, Mahabharata", "book": "Bhagavad Gita", "position": "Chapter 11, Verse 30"}
{"quote": "madhusūdanaḥ : yoddhu-kāmānāṃ rājñāṃ bhagavan-mukha-praveśa-prakāram uktvā tadā bhagavatas tad-bhāsāṃ ca pravṛtti-prakāram āha lelihyasa iti  evaṃ vegena praviśato lokān duryodhanādīn samagrān sarvān grasamāno 'ntaḥ praveśayaj jvaladbhir vadanaiḥ samantāt sarvatas tvaṃ lelihyasa āsvādayasi tejobhir bhābhir āpūrya jagat samagraṃ yasmāt tvaṃ bhābhir jagad āpūrayasi tasmāt tavogrās tīvrā bhāso dīptayaḥ prajvalato jvalanasyeva pratapanti santāpaṃ janayanti  viṣṇo vyāpana-śīla", "category": "Epic, Mahabharata", "book": "Bhagavad Gita", "position": "Chapter 11, Verse 30"}
{"quote": "baladevaḥ : yoddhṝṇāṃ tan-mukha-praveśe prakāram uktvā tasya tad-bhāsāṃ ca tatra pravṛtti-prakāram āha lelihyasa iti  vegena praviśataḥ samagrān lokān duryodhanādīn jvaladbhir vadanair grasamāno gilan samantād roṣāveśena lelihasye tad-rudhirokṣitam oṣṭhādikaṃ muhur muhur lekṣi  tavogrā bhāso dīptayo 'sahyais tejobhiḥ samagraṃ jagad āpūrya pratapanti  he viṣṇo ! viśva-vyāpin ! tvattaḥ palāyanaṃ durghaṭam ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 30"}
{"quote": "ākhyāhi me ko bhavān ugra-rūpo namo 'stu te devavara prasīda  vijñātum icchāmi bhavantam ādyaṃ na hi prajānāmi tava pravṛttim", "category": "Epic, Mahabharata", "book": "Bhagavad Gita", "position": "Chapter 11, Verse 31"}
{"quote": "śrīdharaḥ : yata evaṃ tasmād ākhyāhīti  bhavān ugra-rūpaḥ kaḥ ? ity ākhyāhi ākhyāhi kathaya  te tubhyaṃ namo 'stu  he deva-vara prasīda prasanno bhava  bhavantam ādyaṃ puruṣaṃ viśeṣeṇa jñātum icchāmi  yatas tava pravṛttim ceṣṭāṃ kim artham evaṃ pravṛtto 'sīti na jānāmi  evaṃ bhūtasya tava pravṛttiṃ vārtām api na jānāmīti", "category": "Epic, Mahabharata", "book": "Bhagavad Gita", "position": "Chapter 11, Verse 31"}
{"quote": "madhusūdanaḥ : yasmād evaṃ tasmād ākhyāhīti  evam ugra-rūpaḥ krūrākāraḥ ko bhavān ity ākhyāhi kathaya me mahyam atyantānugrāhyāya  ataeva namo 'stu te tubhyaṃ sarva-gurave he deva-vara prasīda prasādaṃ kraurya-tyāgaṃ kuru  vijñātum viśeṣeṇa jñātum icchāmi bhavantam ādyaṃ sarva-kāraṇaṃ, na hi yasmāt tava sakhāpi san prajānāmi tava pravṛttim ceṣṭām", "category": "Epic, Mahabharata", "book": "Bhagavad Gita", "position": "Chapter 11, Verse 31"}
{"quote": "baladevaḥ : evaṃ viśva-rūpaṃ vyañjita-kāla-śaktiṃ bhagavantam upavarṇya tat-tattva-vid apy arjunaḥ sva-jñāna-dārḍhyāya pṛcchati ākhyāhīti  darśayātmānam avyayam iti sahasra-śīrṣādi-lakṣaṇam aiśvaraṃ rūpaṃ darśayitum arthitena bhagavatā tad-rūpaṃ pradarśya tasya punar atighorā saṃhartṛtā pradarśyate  tatrogra-rūpo bhavān ka ity ākhyāhi kathaya  he deva-vara ! te namo 'stu  prasīda tyajogra-rūpatām  ādyaṃ bhavantam ahaṃ viśeṣeṇa jñātum icchāmi  tava pravṛttiṃ ceṣṭāṃ ca na hi prajānāmi  kim artham evaṃ pravṛtto 'sīti tat-prayojanaṃ cākhyāhīti", "category": "Epic, Mahabharata", "book": "Bhagavad Gita", "position": "Chapter 11, Verse 31"}
{"quote": "śrī-bhagavān uvāca kālo 'smi loka-kṣaya-kṛt pravṛddho lokān samāhartum iha pravṛttaḥ  ṛte 'pi tvā na bhaviṣyanti sarve ye 'vasthitāḥ pratyanīkeṣu yodhāḥ", "category": "Epic, Mahabharata", "book": "Bhagavad Gita", "position": "Chapter 11, Verse 32"}
{"quote": "śrīdharaḥ : evam prārthitaḥ san bhagavān uvāca kāla iti tribhiḥ  lokānāṃ kṣaya-kartā pravṛddho 'tyutkaṭaḥ kālo 'smi  lokān prāṇinaḥ saṃhartum iha loke pravṛtto 'smi  ata ṛte 'pi tvāṃ hantāraṃ vināpi na bhaviṣyanti na jīviṣyanti  yadyapi tvayā na hantavyā ete tathāpi mayā kālātmanā grastāḥ santo mariṣyanty eva  ke te ? pratyanīkeṣu anīkāni anīkāni prati  bhīṣma-droṇādīnāṃ sarvāsu senāsu ye yodhāro 'vasthitās te sarve 'pi", "category": "Epic, Mahabharata", "book": "Bhagavad Gita", "position": "Chapter 11, Verse 32"}
{"quote": "madhusūdanaḥ : evam arjunena prārthito yaḥ svayaṃ yad-arthā ca sva-pravṛttis tat sarvaṃ tribhir ślokaiḥ kālo 'smīti  kālaḥ kriyā-śakty-upahitaḥ sarvasya saṃhartā parameśvaro 'smi bhavāmīdānīṃ pravṛddho vṛddhiṃ gataḥ  yad-arthaṃ pravṛttas tac chṛṇu lokān samāhartum bhakṣayituṃ pravṛtto 'ham ihāsmin kāle  mat-pravṛttiṃ vinā katham evaṃ syād iti cen nety āha  ṛte 'pi tvā tvām arjunaṃ yoddhāraṃ vināpi tvad-vyāpāraṃ vināpi mad-vyāpāreṇaiva na bhaviṣyanti vinaṅkṣyanti sarve bhīṣma-droṇa-karṇa-prabhṛtayo yoddhum anarhatvena sambhāvitā anye 'pi ye 'vasthitāḥ pratyanīkeṣu pratipakṣa-sainyeṣu yodhā yodhāraḥ sarve 'pi mayā hatatvād eva na bhaviṣyanti  tatra tava vyāpāro 'kiṃcitkara ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 32"}
{"quote": "iti śrutyā yaḥ kīrtyate sa kālo 'ham ity arthaḥ  iha samaye lokān duryodhanādīn samāhartuṃ grasituṃ pravṛttaṃ māṃ mat-pravṛtti-phalaṃ ca jānīhi  tvām api yudhiṣṭhirādīṃś ca ṛte sarve na bhaviṣyanti na jīviṣyanti  yad vā, nanu raṇān nivṛtte mayi teṣāṃ kathaṃ kṣayaḥ syād iti cet tatrāha ṛte 'pīti  tvāṃ yodhāram ṛte tvad-yuddha-vyāpāraṃ vināpi sarve na bhaviṣyanti mariṣyanty eva kālātmanā mayā teṣāṃ āyur-haraṇāt  ke te sarve ity āha pratyanīkeṣu paramparayor ye bhīṣmādayo 'vasthitāḥ  yuddhān nivṛttasya tava tu svadharma-cyutir eva bhaved iti", "category": "Epic, Mahabharata", "book": "Bhagavad Gita", "position": "Chapter 11, Verse 32"}
{"quote": "tasmāt tvam uttiṣṭha yaśo labhasva jitvā śatrūn bhuṅkṣva rājyaṃ samṛddham  mayaivaite nihatāḥ pūrvam eva nimitta-mātraṃ bhava savyasācin", "category": "Epic, Mahabharata", "book": "Bhagavad Gita", "position": "Chapter 11, Verse 33"}
{"quote": "śrīdharaḥ : tasmād iti  yasmād evaṃ tasmāt tvaṃ yuddhāyottiṣṭha  devair api durjayā bhīṣmādayo 'rjunena nirjitā ity evaṃ bhūtaṃ yaśo labhasva prāpnuhi  ayatnataś ca śatrūn jitvā samṛddhaṃ rājyam bhuṅkṣva  ete ca tava śatravas tvadīya-yuddhāt pūrvam eva mayaiva kālātmanā nihata-prāyāḥ  tathāpi tvaṃ nimitta-mātram bhava  he savyasācin ! savyena hastena sācituṃ śarān saṃdhātuṃ śīlaṃ yasyeti vyutpattyā vāmenāpi vāṇa-kṣepāt savyasācīty ucyate", "category": "Epic, Mahabharata", "book": "Bhagavad Gita", "position": "Chapter 11, Verse 33"}
{"quote": "madhusūdanaḥ : yasmād evaṃ tasmād iti  tasmāt tvad-vyāpāram antareṇāpi yasmād ete vinaṅkṣanty eva tasmāt tvam uttiṣṭhodyukto bhava yuddhāya devair api durjayā bhīṣma-droṇādayo 'tirathā jhaṭity evārjunena nirjitā ity evambhūtaṃ yaśo labhasva  mahadbhiḥ puṇyair eva hi yaśo labhyate  ayatnataś ca jitvā śatrūn duryodhanādīn bhuṅkṣva rājyaṃ svopasarjanatvena bhogyatāṃ prāpaya samṛddhaṃ rājyam akaṇṭakam  ete ca tava śatravo mayaiva kālātmanā nihatāḥ saṃhṛtāyuṣas tvadīya-yuddhāt pūrvam eva kevalaṃ tava yaśo-lābhāya rathān na pātitāḥ  atas tvaṃ nimitta-mātram arjunenaite nirjitā iti sārvalaukika-kavy-apadeśāspadaṃ bhava he savyasācin savyena vāmena hastenāpi śarān sacituṃ saṃdhātuṃ śīlaṃ yasya tādṛśasya tava bhīṣma-droṇādi-jayo nāsambhāvitas tasmāt tvad-vyāpārānantaraṃ mayā rathāt pātyamāneṣv eteṣu tavaiva kartṛtvaṃ lokāḥ kalpayiṣyantīty abhiprāyaḥ", "category": "Epic, Mahabharata", "book": "Bhagavad Gita", "position": "Chapter 11, Verse 33"}
{"quote": "baladevaḥ : yasmād evaṃ tasmāt tvam uttiṣṭha svadharmāya yuddhāya yaśo labhasva sura-durjayā bhīṣmādayo 'rjunena helayaiva nirjitā iti durlabhāṃ kīrtiṃ prāpnuhi  pūrvaṃ draupadyām aparādha-samaya eva mayaite nihatās tvad-yaśase yantra-pratimāvat pravartante  tasmāt tvaṃ nimitta-mātram bhava  he savyasācin ! savyenāpi hastena bāṇān sacituṃ saṃdhātuṃ śīlaṃ asyeti yuddha-nirbhare prāpte hastābhyām iṣu-varṣinn ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 33"}
{"quote": "droṇaṃ ca bhīṣmaṃ ca jayadrathaṃ ca karṇaṃ tathānyān api yodhavīrān  mayā hatāṃs tvaṃ jahi mā vyathiṣṭhā yudhyasva jetāsi raṇe sapatnān", "category": "Epic, Mahabharata", "book": "Bhagavad Gita", "position": "Chapter 11, Verse 34"}
{"quote": "śrīdharaḥ : na caite vidmaḥ kataran no garīyo yad vā jayema yadi vā no jayeyuḥ ity āśaṅkā sāpi na kāryety āha droṇam iti  yebhyas tvaṃ śaṅkase tān droṇādīn mayaiva hatāṃs tvaṃ jahi ghātaya  mā vyathiṣṭhā bhayaṃ mā kārṣīḥ  sapatnān śatrūn raṇe yuddhe niścitaṃ jetāsi jeṣyasi", "category": "Epic, Mahabharata", "book": "Bhagavad Gita", "position": "Chapter 11, Verse 34"}
{"quote": "kathaṃ bhīṣmam ahaṃ saṅkhye droṇaṃ ca madhusūdana  iṣubhiḥ pratiyotsyāmi pūjārhau ity atrevātrāpi samudāyānvayān antaraṃ pratyekānvayo draṣṭavyaḥ", "category": "Epic, Mahabharata", "book": "Bhagavad Gita", "position": "Chapter 11, Verse 34"}
{"quote": "baladevaḥ : yad vā jayema yadi vā no jayeyuḥ iti sva-vijaye saṃśayam ākārṣīr ity āśayenāha droṇaṃ ceti  mayā hatān hatāyuṣo droṇādīṃs tvaṃ jahi māraya  mā vyatiṣṭhāḥ  katham etān divyāstra-sampannān ekaḥ śaknomy ahaṃ vijetum iti bhayaṃ mā gāḥ  mṛtānāṃ māraṇe kaḥ śrama ity arthaḥ  bhayaṃ hitvā yudhyasva raṇa sapatnān ripūn jetāsi jeṣyasi", "category": "Epic, Mahabharata", "book": "Bhagavad Gita", "position": "Chapter 11, Verse 34"}
{"quote": "saṃjaya uvāca etac chrutvā vacanaṃ keśavasya kṛtāñjalir vepamānaḥ kirīṭī  namaskṛtvā bhūya evāha kṛṣṇaṃ sa-gadgadaṃ bhīta-bhītaḥ praṇamya", "category": "Epic, Mahabharata", "book": "Bhagavad Gita", "position": "Chapter 11, Verse 35"}
{"quote": "śrīdharaḥ : tato yad vṛttaṃ tad eva dhṛtarāṣṭraṃ prati saṃjaya uvāca etad iti  etat pūrva-śloka-trayātmakaṃ keśavasya vacanaṃ śrutvā vepamānaḥ kampamānaḥ kirīṭy arjunaḥ kṛtāñjaliḥ sampuṭīkṛta-hastaḥ kṛṣṇaṃ namaskṛtya punar apy āhoktavān  katham āha ? harṣa-bhayādy-āveśa-vaśāt gadgadena kaṇṭha-kampanena saha vartate iti sa-gadgadaṃ yathā syāt tathā  kiṃ ca bhītād api bhītaḥ san praṇamyāvanato bhūtvā", "category": "Epic, Mahabharata", "book": "Bhagavad Gita", "position": "Chapter 11, Verse 35"}
{"quote": "madhusūdanaḥ : droṇa-bhīṣma-jayadratha-karṇeṣu jayāśā-viṣayeṣu hateṣu nirāśrayo duryodhano hata evety anusandhāya jayāśāṃ parityajya yadi dhṛtarāṣṭraḥ sandhiṃ kuryāt tadā śāntir ubhayeṣāṃ bhaved ity abhiprāyavāṃs tataḥ kiṃ vṛttam ity apekṣāyāṃ saṃjaya uvāca etad iti  etat pūrvoktaṃ keśavasya vacanaṃ śrutvā kṛtāñjaliḥ kirīṭīndra-datta-kirīṭaḥ parama-vīratvena prasiddho vepamānaḥ paramāścarya-darśana-janitena sambhrameṇa kampamāno 'rjunaḥ kṛṣṇaṃ bhaktāgha-karṣaṇaṃ bhagavantaṃ namaskṛtvā namaskṛtya bhūyaḥ punar apy āhoktavān sa-gadgadaṃ bhayena harṣeṇa cāśru-pūrṇa-netratve sati kapha-ruddha-kaṇṭhatayā vāco mandatva-sakampatvādir vikāraḥ sa-gadgadas tad-yuktaṃ yathā syāt  bhīta-bhīto 'tiśayena bhītaḥ san pūrvaṃ namaskṛtya punar api praṇamyātyanta-namro bhūtvāheti sambandhaḥ  viśvanāthaḥ : namaskṛtvety ārṣam  baladevaḥ : tato yad abhūt tat saṃjaya uvāca etad iti  keśavasyaitat padya-trayātmakaṃ vacanaṃ śrutvā kirīṭī pārthaḥ vepamāno 'tyadbhutātyugra-rūpa-darśanajena sambhrameṇa sakampaḥ  namakṣṭvety ārṣam  kṛṣṇaṃ namaskṛtya, punaḥ praṇamya, bhīta-bhīto 'tibhayākulaḥ san bhūyaḥ punaar apy āha sa-gadgadaṃ gadgadena kaṇṭha-kampena sahitaṃ yathā syāt tathā", "category": "Epic, Mahabharata", "book": "Bhagavad Gita", "position": "Chapter 11, Verse 35"}
{"quote": "arjuna uvāca sthāne hṛṣīkeśa tava prakīrtyā jagat prahṛṣyaty anurajyate ca  rakṣāṃsi bhītāni diśo dravanti sarve namasyanti ca siddha-saṃghāḥ", "category": "Epic, Mahabharata", "book": "Bhagavad Gita", "position": "Chapter 11, Verse 36"}
{"quote": "śrīdharaḥ : sthāne ity ekādaśabhir arjunasyoktiḥ  sthāne ity avyayaṃ yuktam ity asminn arthe  he hṛṣīkeśa yata evaṃ tvam adbhuta-prabhāvo bhakta-vatsalaś ca  atas tava prakīrtyā māhātmya-saṅkīrtanena na kevalam aham eva prahṛṣyāmīti, kintu jagat sarvaṃ prahṛṣyaty prakarṣeṇa harṣaṃ prāpnoti  etat tu sthāne yuktam ity arthaḥ  tathā jagad anurajyate cānurāgam upaitīti yat  tathā rakṣāṃsi bhītāni santi  diśaḥ prati dravanti palāyante iti yat  sarve yoga-tapo-mantrādi-siddhānāṃ saṅghā namasyanti praṇamanti iti yat  etac ca sthāne yuktam eva  na citram ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 36"}
{"quote": "madhusūdanaḥ : ekādaśabhir arjuna uvāca sthāna iti  sthāna ity avyayaṃ yuktam ity arthe  he hṛṣīkeśa ! sarvendriya-pravartaka yatas tvam evam atyantādbhuta-prabhāvo bhakta-vatsalaś ca tatas tava prakīrtyā prakṛṣṭayā kīrtyā niratiśaya-prāśastyasya kīrtanena śravaṇena ca na kevalam aham eva prahṛṣyāmi kintu sarvam eva jagac cetana-mātraṃ rakṣo-virodhi prahṛṣyati prakṛṣṭaṃ harṣam āpnotīti yat tat sthāne yuktam evety arthaḥ  tathā sarvaṃ jagad anurajyate ca tad-viṣayam anurāgam upaitīti ca yat tad api yuktam eva  tathā rakṣāṃsi bhītāni bhayāviṣṭāni santi diśo dravanti gacchanti sarvāsu dikṣu palāyanta iti yat tad api yuktam eva  tathā sarve siddhānāṃ kapilādīnāṃ saṃghā namasyanti ceti yat tad api yuktam eva  sarvatra tava prakīrtyety asyānvayaḥ sthāna ity asya ca  ayaṃ śloko rakṣoghna-mantratvena mantra-śāstre prasiddhaḥ  sa ca nārāyaṇāṣṭākṣara-sudarśanāstra-mantrābhyāṃ sampuṭito jñeya iti rahasyam", "category": "Epic, Mahabharata", "book": "Bhagavad Gita", "position": "Chapter 11, Verse 36"}
{"quote": "viśvanāthaḥ : bhagavad-vigrahasyātiprasannatvam atighoratvaṃ cedam unmukha-vimukha-viṣayakam iti sahaseva jñātvā tad eva tattvaṃ vyācakṣaṇaḥ stauti sthāna iti  sthāna ity avyayaṃ yuktam ity arthaḥ  he hṛṣīkeśa ! sva-bhaktendriyānāṃ ca svābhimukhye sva-mukhye ca pravartaka ! tava prakīrtyā prakṛṣṭayā tvan-māhātmya-saṅkīrtanena jagad idaṃ prahṛṣyay anurajyate anuraktam bhavatīti yuktam eva jagato 'sya tvad-aunmukhyād iti bhāvaḥ  tathā rakṣāṃsi rakṣo 'sura-dānava-piśācādīni bhītāni bhūtvā diśo dravanti diśaḥ prati palāyanta ity etad api sthāne yuktam eva  teṣāṃ tvad-vaimukhyād iti bhāvaḥ  tathā tvad-bhaktyā ye siddhās teṣāṃ saṅghāḥ sarve namasyanti cety api yuktam eva  teṣāṃ tvad-bhaktatvād iti bhāvaḥ  śloko 'yaṃ rakṣoghna-mantratvena mantra-śāstre prasiddhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 36"}
{"quote": "baladevaḥ : pareśasya sakhyuḥ kṛṣṇasyātiramyatvam atyugratvaṃ ca tatra raṅgavad yugapad eva vīkṣya tad-ubhayaṃ sva-saṃmukha-sva-vimukha-viṣayam iti vidvān arjunas tad-anurūpaṃ stauti sthāna ity ekādaśabhiḥ  yuktam ity arthakaṃ sthāna ity ed-antam avyayam  he hṛṣīkeśeti saṃmukha-vimukhendriyāṇāṃ sāṃmukhye vaimukhye capravarakety arthaḥ  yuddha-darśanāyāgataṃ deva-gandharva-siddha-vidyādhara-pramukhaṃ tvat-saṃmukhaṃ jagat tava duṣṭa-saṃhartatva-rūpayā prakīrtyā prahṛṣyaty anurajyate ceti yuktam etat  duṣṭa-svabhāvāni tvad-vimukhāni rakṣāṃsi rākṣasāsura-dānavādīni devādy-udgītayā tat-prakīrtyā bhītāni bhūtvā diśaḥ prati dravanti palāyanta iti ca yuktam  tava prāṇi-bhāvānusāri-rūpa-prakāśitvād iti bhāvaḥ  tad itthaṃ śiṣṭāśiṣṭānugraha-kāritāṃ tava vīkṣya tvad-bhaktāḥ siddha-saṅghāḥ sarve sanakādayo namasyanti jaya jaya bhagavān ity udīrayantaḥ praṇamanti ca yuktaṃ tava bhakta-mano-hāritvāt", "category": "Epic, Mahabharata", "book": "Bhagavad Gita", "position": "Chapter 11, Verse 36"}
{"quote": "kasmāc ca te na nameran mahātman garīyase brahmaṇo 'py ādi-kartre  ananta deveśa jagannivāsa tvam akṣaraṃ sad asat tatparaṃ yat", "category": "Epic, Mahabharata", "book": "Bhagavad Gita", "position": "Chapter 11, Verse 37"}
{"quote": "śrīdharaḥ : tatra hetum āha kasmād iti  he mahātman ! he ananta ! he deveśa ! he jagannivāsa ! kasmād dhetos te tubhyaṃ na nameran na namaskāraṃ kuryuḥ ? kathambhūtāya brahmaṇo 'py garīyase gurutarāya  ādi-kartre ca brahmaṇo 'pi janakāya  kiṃ ca sad vyaktam asad-vyaktaṃ tābhyāṃ paraṃ mūla-kāraṇaṃ yad akṣaraṃ brahma  tac ca tvam eva  etair navabhir hetubhis tvāṃ sarve namasyantīti na citram ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 37"}
{"quote": "madhusūdanaḥ : bhagavato harṣādi-viṣayatve hetum āha kasmāc ceti  kasmāc ca hetos te tubhyaṃ na nameran na namaskuryuḥ siddha-saṅghāḥ sarve 'pi  he mahātman paramodāra-citta ! he 'nanta sarva-pariccheda-śūnya ! he deveśa hiraṇyagarbhādīnām api devānāṃ niyantaḥ ! he jagan-nivāsa sarvāśraya ! tubhyaṃ kīdṛśāya brahmaṇo 'pi garīyase gurutarāyādi-kartre tvam brahmaṇo 'pi janakāya  niyantṛtvam upadeṣṭṛtvaṃ janakatvam ity ādir ekaiko 'pi hetur namaskāryatā-prayojakaḥ kiṃ punar mahātmatvānantatva-jagan-nivāsatvādi-nānā-kalyāṇa-guṇa-samuccita ity anāścaryatā-sūcanārthaṃ namaskārasya kasmāc ceti vā-śabdārthaś ca-kāraḥ  kiṃ ca sat ? vidhi-mukhena pratīyamānam astīit  asan niṣedha-mukhena pratīyamānaṃ nāstīti  athavā sad-vyaktam asad-vyaktaṃ tvam eva  tathā tat-paraṃ tābhyāṃ sad-asadbhyāṃ paraṃ mūla-kāraṇaṃ yad akṣaraṃ brahma tad api tvam eva tvad-bhinnaṃ kim api nāstīty arthaḥ  tat-paraṃ yad ity atra yac-chabdāt prāk-ca-kāram api kecit paṭhanti  etair hetubhis tvāṃ sarve namasyantīti na kim api citram ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 37"}
{"quote": "viśvanāthaḥ : te kasmān na nameran, api tu namerann eva  ātmanepadam ārṣam  sat-kāryam asat-kāraṇaṃ ca tābhyāṃ paraṃ yad akṣaraṃ brahma tat tvam", "category": "Epic, Mahabharata", "book": "Bhagavad Gita", "position": "Chapter 11, Verse 37"}
{"quote": "baladevaḥ : atha bhagavataḥ sarva-namasyatvam abhidadhat sarva-vyāpitvāt sarvātmakatāṃ pratipādayati kasmāc ceti caturbhiḥ  he mahātman udāra-mate ! he ananta sarva-vyāpin ! he deveśa sarva-deva-niyantaḥ ! he jagannivāsa sarvāśraya ! te siddha-saṅghās te tubhyaṃ kasmād dhetor na nameran ? ātmanepadaṃ chāndasam  api tu praṇameyur eva te  kīdṛśāyety āha  brahmaṇo 'py garīyase gurutarāya yasmād ādi-kartre tattva-sṛṣṭi-karāyeti namasyatve 'neke hetavaḥ santīti samuccayālaṅkāraḥ  kiṃ ca yad akṣaraṃ prakṛti-tattvaṃ tat-paraṃ yad iti  tasmāt prakṛti-saṃsṛṣṭāj jīvātma-tattvāt prakṛti-tattvāc cokta-rūpāt param utkṛṣṭaṃ bhinnaṃ ca yan-mukta-jīvātma-tattvaṃ tac ca tvam eva sarva-rūpa ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 37"}
{"quote": "tvam ādi-devaḥ puruṣaḥ purāṇas tvam asya viśvasya paraṃ nidhānam  vettāsi vedyaṃ ca paraṃ ca dhāma tvayā tataṃ viśvam ananta-rūpa", "category": "Epic, Mahabharata", "book": "Bhagavad Gita", "position": "Chapter 11, Verse 38"}
{"quote": "śrīdharaḥ : kiṃ ca tvam ādi-deva iti  tvam ādi-devo devānām ādiḥ  yataḥ purāṇo 'nādiḥ puruṣas tvam  ataeva tvam asya paraṃ nidhānam laya-sthānam  tathā viśvasya jñātā tvam  yac ca vedyaṃ vastu-jātaṃ paraṃ ca dhāma vaiṣṇavaṃ padaṃ tad api tvam evāsi  ataeva he ananta-rūpa tvayaivedaṃ viśvaṃ tataṃ vyāptam  etaiś ca saptabhir hetubhis tvam eva namaskārya ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 38"}
{"quote": "madhusūdanaḥ : bhakty-udrekāt punar api stauti tvam iti  tvam ādi-devo jagataḥ sarga-hetutvāt  puruṣaḥ pūrayitā  purāṇo 'nādiḥ  tvam asya viśvasya paraṃ nidhānam laya-sthānatvān nidhīyate sarvam asminn iti  evaṃ sṛṣṭi-pralaya-sthānatvenopādānatvam uktvā sarvajñatvena pradhānaṃ vyāvartayan nimittatām āha vettā veditā sarvasyāsi  dvaitāpattiṃ vārayati yac ca vedyaṃ tad api tvam evāsi vedana-rūpe veditari paramārtha-sambandhābhāvena sarvasya vedyasya kalpitatvāt  ataeva paraṃ ca dhāma yat sac-cid-ānanda-ghanam avidyā-tat-kārya-nirmuktaṃ viṣṇoḥ paramaṃ padaṃ tad api tvam evāsi  tvayā sad-rūpeṇa sphūraṇa-rūpeṇa ca kāraṇena tataṃ vyāptam idaṃ svataḥ-sattā-sphūrti-śūnyaṃ viśvam kāryaṃ māyika-sambandhenaiva sthiti-kāla he 'nantarūpāparicchinna-svarūpa  viśvanāthaḥ : nidhānaṃ laya-sthānaṃ paraṃ dhāma guṇātītaṃ svarūpam  baladevaḥ : tvam iti  paraṃ nidhānam paramāśrayo nidhīyate 'smin iti nirukteḥ  jagati yo vettā yac ca vedyaṃ tad ubhayaṃ tvam eva  kuta evam iti cet tatrāha yat tvayā viśvam idaṃ tataṃ tad-vyāpitvād ity arthaḥ  yac ca paraṃ dhāma parama-vyomākhyaṃ prāpya-sthānam tad api tvam eva parākhya-tvac-chakti-vaibhavatvāt tasya dhāmnaḥ", "category": "Epic, Mahabharata", "book": "Bhagavad Gita", "position": "Chapter 11, Verse 38"}
{"quote": "vāyur yamo 'gnir varuṇaḥ śaśāṅkaḥ prajāpatis tvaṃ prapitāmahaś ca  namo namas te 'stu sahasra-kṛtvaḥ punaś ca bhūyo 'pi namo namas te", "category": "Epic, Mahabharata", "book": "Bhagavad Gita", "position": "Chapter 11, Verse 39"}
{"quote": "śrīdharaḥ : itaś ca sarvais tvam eva namaskāryaḥ sarva-devātmakatvād iti stuvan svayam api namaskaroti vāyur iti  vāyv-ādi-rūpas tvam iti sarva-devātmakatvopalakṣaṇārtham uktam  prajāpatiḥ pitāmahaḥ  tasyāpi janakatvāt prapitāmahas tvam  atas te tubhyaṃ sahasraśo namo 'stu  punaḥ sahasra-kṛtvo namo 'stu  bhūyo 'pi punar api sahasra-kṛtvo namo nama iti", "category": "Epic, Mahabharata", "book": "Bhagavad Gita", "position": "Chapter 11, Verse 39"}
{"quote": "madhusūdanaḥ : vāyur yamo 'gnir varuṇaḥ śaśāṅkaḥ sūryādīnām apy upalakṣaṇam etat  prajāpatir virāḍ hiraṇyagarbhaś ca  prapitāmahaś pitāmahasya hiraṇya-garbhasyāpi pitā ca tvam  yasmād evaṃ sarva-devātmakatvāt tvam eva sarvair namaskāryo 'si tasmān mamāpi varākasya namo namo namas te tubhyam astu sahasrakṛtvaḥ  punaś ca bhūyo 'pi punar api ca namo namas te  bhakti-śraddhātiśayena namaskāreṣv alaṃ-pratyayābhāvo 'nayā namaskārāvṛttyā sūcyate", "category": "Epic, Mahabharata", "book": "Bhagavad Gita", "position": "Chapter 11, Verse 39"}
{"quote": "baladevaḥ : ataḥ sarva-śabda-vācyas tvam ity āha vāyur iti  sarva-devopalakṣaṇaṃ vāyv-ādi-sarva-deva-rūpas tvaṃ prajāpatiś caturāsyaḥ pitāmahas tvaṃ tat-pitṛtvāt prapitāmahas tvaṃ bhavasi kaṅkaṇādiṣu kanakasyeva cid-acic-chaktimatas tava kāraṇasya vāyv-ādiṣu vyāptes tat tat sarva-rūpas tvam ataḥ sarva-namasyo 'sīti mayā tvaṃ namasyase ity āha namo namaḥ", "category": "Epic, Mahabharata", "book": "Bhagavad Gita", "position": "Chapter 11, Verse 39"}
{"quote": "namaḥ purastād atha pṛṣṭhatas te namo 'stu te sarvata eva sarva ananta-vīryāmita-vikramas tvaṃ sarvaṃ samāpnoṣi tato 'si sarvaḥ", "category": "Epic, Mahabharata", "book": "Bhagavad Gita", "position": "Chapter 11, Verse 40"}
{"quote": "śrīdharaḥ : bhakti-śraddhābhayātiśayena namaskāreṣu tṛptim anadhigacchan punar api bahuśaḥ praṇamati nama iti  he sarva sarvātman sarvāsu dikṣu tubhyaṃ namo 'stu  sarvātmakam upapādayann āha anantaṃ vīryaṃ sāmarthyaṃ yasya tathā  amito vikramaḥ parākramo yasya saḥ  evaṃ bhūtas tvaṃ sarvaṃ viśvaṃ samyag antar bahiś ca samāpnoṣi vyāpnoṣi  suvarṇam iva kaṭaka-kuṇḍalādi sva-kāryaṃ vyāpya vartase tataḥ sarva-svarūpo 'si", "category": "Epic, Mahabharata", "book": "Bhagavad Gita", "position": "Chapter 11, Verse 40"}
{"quote": "madhusūdanaḥ : tubhyaṃ purastād agra-bhāge namo 'stu tubhyaṃ puro namaḥ syād iti vā  atha-śabdaḥ samuccaye  pṛṣṭhato 'pi tubhyaṃ namaḥ syāt  namo 'stu te tubhyaṃ sarvata eva sarvāsu dikṣu sthitāya he sarva ! vīryaṃ śarīra-balaṃ vikramaḥ śikṣā śastra-prayoga-kauśalam  ekaṃ vīryādhikaṃ manya uttaikaṃ śikṣayādhikam ity ukter bhīma-duryodhanayor anyeṣu caikaikaṃ vyavasthitam  tvaṃ tu ananta-vīryaś cāmita-vikramaś ceti samastam ekaṃ padam  ananta-vīryeti sambodhanaṃ vā  sarvaṃ samastaṃ jagat samāpnoṣi samyag ekenaa sad-rūpeṇāpnoṣi sarvātmanā vyāpnoṣi tatas tasmāt sarvo 'si tvad-atiriktaṃ kim api nāstīty arthaḥ  viśvanāthaḥ : sarvaṃ sva-kāryaṃ jagad āpnoṣi vyāpnoṣi svarṇam iva kaṭaka-kuṇḍalādikam atas tvam eva sarvaḥ  baladevaḥ : bhakty-atiśayena namaskāreṣv alaṃ bhāvam avidan bahukṛtvaḥ praṇamati namaḥ purastād iti  he sarva ! purastāt pṛṣṭhataḥ sarvataś ca sthitāya te namo namo 'stu  ananteti karma-dhārayaḥ  vīryaṃ deha-balaṃ vikramas tu dhī-balaṃ śastra-prayogādi-prāvīṇya-rūpam  ekaṃ vīryādhikaṃ manyataikaṃ śikṣayādhikam iti bhīma-duryodhanāv uddiśyokteḥ  sarva-rūpatvehe tum āha sarvaṃ samāpnoṣīti  evam evoktaṃ śrī-vaiṣṇave -", "category": "Epic, Mahabharata", "book": "Bhagavad Gita", "position": "Chapter 11, Verse 40"}
{"quote": "yo 'yaṃ tavāgato deva samīpaṃ devatā-gaṇaḥ  sa tvam eva jagat-sraṣṭā yataḥ sarva-gato bhavān  iti", "category": "Epic, Mahabharata", "book": "Bhagavad Gita", "position": "Chapter 11, Verse 40"}
{"quote": "sakheti matvā prasabhaṃ yad uktaṃ he kṛṣṇa he yādava he sakheti  ajānatā mahimānaṃ tavedaṃ mayā pramādāt praṇayena vāpi", "category": "Epic, Mahabharata", "book": "Bhagavad Gita", "position": "Chapter 11, Verse 41"}
{"quote": "yac cāvahāsārtham asatkṛto 'si vihāraśayyāsanabhojaneṣu  eko 'tha vāpy acyuta tatsamakṣaṃ tat kṣāmaye tvām aham aprameyam", "category": "Epic, Mahabharata", "book": "Bhagavad Gita", "position": "Chapter 11, Verse 42"}
{"quote": "śrīdharaḥ : idānīṃ bhagavantaṃ kṣamāpayati sakhetīti dvyābhyām  tvaṃ prākṛteḥ sakhety evaṃ matvā prasabhaṃ haṭhāt tiraskāreṇa yad uktaṃ tat kṣāmaye tvām ity uttareṇānvayaḥ  kiṃ tat ? he kṛṣṇa he yādava he sakheti ca  sandhir ārṣam  prasabhoktau hetuḥ - tava mahimānaṃ idaṃ ca viśva-rūpam ajānatā ca mayā pramādāt praṇayena snehena yad uktam iti", "category": "Epic, Mahabharata", "book": "Bhagavad Gita", "position": "Chapter 11, Verse 41"}
{"quote": "kiṃ ca yac ceti  he acyuta ! yac ca parihāsārthaṃ krīḍādiṣu tiraskṛto 'si  ekatra ekalaḥ  sakhīn vinā rahasi sthita ity arthaḥ  athavā tat-samakṣaṃ teṣāṃ parihasatāṃ sakhīnāṃ samakṣaṃ purato 'pi  tat sarvam aparādha-jātaṃ tvām aprameyam acintya-prabhāvaṃ kṣāmaye kṣamāṃ kārayāmi", "category": "Epic, Mahabharata", "book": "Bhagavad Gita", "position": "Chapter 11, Verse 42"}
{"quote": "madhusūdanaḥ : yato 'haṃ tvan-māhātmyāparijñānād aparādhān ajasrām akārṣaṃ tataḥ parama-kāruṇikaṃ tvāṃ praṇamyāparādha-kṣamāṃ kāryāmītyāha sakhetīti dvābhyām  tvaṃ mama sakhā samāna-vayā iti matvā prasabhaṃ svotkarṣa-khyāpana-rūpeṇābhibhavena yad uktaṃ mayā tavedaṃ viśva-rūpaṃ tathā mahimānam aiśvaryātiśayam ajānatā  puṃ-liṅga-pāṭha imaṃ viśva-rūpātmakaṃ mahimānaṃ ajānatā  pramādāc citta-vikṣepāt praṇayena snehena vāpi kim uktam ity āha he kṛṣṇa he yādava he sakheti", "category": "Epic, Mahabharata", "book": "Bhagavad Gita", "position": "Chapter 11, Verse 41"}
{"quote": "yac cāvahāsārtham parihāsārthaṃ vihāra-śayyāsana-bhojaneṣu vihāraḥ krīḍā vyāyāmo vā, śayyā tūlikādyāstaraṇa-viśeṣaḥ, āsanaṃ siṃhāsanādi  bhojanaṃ bahūnāṃ paṅkāvaśanaṃ teṣu viṣaya-bhūteṣu asatkṛto 'si mayā paribhūto 'si ekaḥ sakhīn vihāya rahasi sthito vā tvam  athavā tat-samakṣaṃ teṣāṃ sakhīnāṃ samakṣaṃ vā, he 'cyuta ! sarvadā nirvikāra ! tat sarvaṃ vacana-rūpam asat-karaṇa-rūpaṃ cāparādha-jātaṃ kṣāmaye kṣāmayāmi tvām aprameyam acintya-prabhāveṇa nirvikāreṇa ca parama-kāruṇikena bhagavatā tvan-māhātmyānabhijñasya mamāparādhāḥ kṣantavyā ity arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 42"}
{"quote": "pitāsi lokasya carācarasya tvam asya pūjyaś ca gurur garīyān  na tvat-samo 'sty abhyadhikaḥ kuto 'nyo loka-traye 'py apratima-prabhāva", "category": "Epic, Mahabharata", "book": "Bhagavad Gita", "position": "Chapter 11, Verse 43"}
{"quote": "śrīdharaḥ : acintya-prabhāvatvam evāha piteti  na vidyate pratimā upamā yasya so 'pratimaḥ  tathāvidhaḥ prabhāvo yasya tava he apratima-prabhāva  tvam asya carācarasya lokasya pitā janako 'si  ataeva pūjyaś ca guruś ca guror api garīyān gurutaraḥ  ato loka-traye 'pi na tvat-sama eva tāvad-anyo nāsti  parameśvarasyānyasyābhāvāt  tvatto 'bhyadhikaḥ punaḥ kutaḥ syāt ?", "category": "Epic, Mahabharata", "book": "Bhagavad Gita", "position": "Chapter 11, Verse 43"}
{"quote": "madhusūdanaḥ : acintya-prabhāvatām eva prapañcayati pitāsīti  asya carācarasya lokasya pitā janakas tvam asi  pūjyaś cāsi sarveśvaratvāt  guruś cāsi śāstropadeṣṭā  ataḥ sarvaiḥ prakārair garīyān gurutaro 'si  ataeva na tvat-samo 'sty abhyadhikaḥ kuto 'nyo loka-traye 'pi  he apratima-prabhāva ! yasya samo 'pi nāsti dvitīyasya parameśvarasyābhāvāt tasyādhiko 'nyaḥ kutaḥ syāt sarvathā na sambhāvyata evety arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 43"}
{"quote": "baladevaḥ : aprameyatām āha pitāsīti  asya lokasya pitā pūjyo guruḥ śāstropadeṣṭā ca tvam asi  ataḥ sarvaiḥ prakārair garīyān gurutaras tvam  he 'pratima-prabhāva ! ato 'smin loka-traye nikhile 'pi jagati tvat-sama eva nāsti  dvitīyasya pareśasyābhāvād eva tvad-adhiko 'nyaḥ kutaḥ syāt ? śrutiś caivam āha na tat-samaś cābhyadhikaś ca dṛśyate iti", "category": "Epic, Mahabharata", "book": "Bhagavad Gita", "position": "Chapter 11, Verse 43"}
{"quote": "tasmāt praṇamya praṇidhāya kāyaṃ prasādaye tvām aham īśam īḍyam  piteva putrasya sakheva sakhyuḥ priyaḥ priyāyārhasi deva soḍhum", "category": "Epic, Mahabharata", "book": "Bhagavad Gita", "position": "Chapter 11, Verse 44"}
{"quote": "śrīdharaḥ : yasmād evaṃ tasmād iti  tasmāt tvām īśaṃ jagataḥ svāminam  īḍyaṃ tubhyam  prasādaye prasādayāmi  kathaṃ kāyaṃ praṇidhāya dantavan nipātya  praṇamya prakarṣeṇa natvā  atas tvaṃ mahāparādhaṃ soḍhuṃ kṣantum arhati  kasya kva iva ? putrasyāparādhaṃ kṛpayā pitā yathā sahate  sakhur mitrasyāparādhaṃ sakhā nirupādhi-bandhuḥ sahate  priyaś ca priyāyā aparādhaṃ tat-priyārthaṃ yathā sahate tadvat", "category": "Epic, Mahabharata", "book": "Bhagavad Gita", "position": "Chapter 11, Verse 44"}
{"quote": "madhusūdanaḥ : yasmād evaṃ tasmād iti  tasmāt praṇamya namaskṛtya tvāṃ praṇidhāya prakarṣeṇa nīcair dhṛtvā kāyaṃ daṇḍavad bhūmau patitveti yāvat  prasādaye tvām īśam īḍyam sarva-stutyam aham aparādhī  ato he deva ! piteva putrasyāparādhaṃ sakheva sakhyur aparādhaṃ priyaḥ priyāyāḥ pativratāyā aparādhaṃ mamāparādhaṃ tvaṃ soḍhum kṣantum arhasi ananya-śaraṇatvān mama  priyāyārhasīty atreva-śabda-lopaḥ sandhiś ca chāndasaḥ  viśvanāthaḥ : kāyaṃ praṇidhāya bhūmau daṇḍavan nipātya priyāyārhasīti sandhir ārṣaḥ  baladevaḥ : yasmād evaṃ tasmād iti  kāyaṃ bhūmau praṇidhāya praṇamyeti sāṣṭāṅgaṃ praṇatiṃ kṛtvā  he deva ! mamāparādhaṃ soḍhum arhasi  kaḥ kasyevety āha piteveti  sakheva sakhyur iti tu tadā mahaiśvaryaṃ vīkṣya svasmin dāsatva-mananāt  priyāyārhasīti visarga-lopaḥ sandhiś cārṣaḥ", "category": "Epic, Mahabharata", "book": "Bhagavad Gita", "position": "Chapter 11, Verse 44"}
{"quote": "adṛṣṭa-pūrvaṃ hṛṣito 'smi dṛṣṭvā bhayena ca pravyathitaṃ mano me  tad eva me darśaya deva rūpaṃ prasīda deveśa jagan-nivāsa", "category": "Epic, Mahabharata", "book": "Bhagavad Gita", "position": "Chapter 11, Verse 45"}
{"quote": "śrīdharaḥ : evaṃ kṣamāpayitvā prārthayate adṛṣṭa-pūrvam iti dvābhyām  he deva pūrvam adṛṣṭaṃ tava rūpaṃ dṛṣṭvā hṛṣito hṛṣṭo 'smi  tathā bhayena ca me manaḥ pravyathitaṃ pracalitam  tasmān mama vyathā-nivṛntaye tad eva rūpaṃ darśaya  he devaśa he jagannivāsa prasanno bhava", "category": "Epic, Mahabharata", "book": "Bhagavad Gita", "position": "Chapter 11, Verse 45"}
{"quote": "madhusūdanaḥ : evam aparādha-kṣamāṃ prārthya punaḥ prāg-rūpa-darśanaṃ viśvarūpopasaṃhareṇa prārthayate adṛṣṭa-pūrvam iti dvābhyām  kadāpy adṛṣṭa-pūrvaṃ pūrvam adṛṣṭaṃ viśva-rūpaṃ dṛṣṭvā hṛṣito hṛṣṭo 'smi  tad-vikṛta-rūpa-darśanajena bhayena ca pravyathitaṃ vyākulīkṛtaṃ mano me  atas tad eva prācīnam eva mama prāṇāpekṣayāpi priyaṃ rūpaṃ me darśaya he deva he deveśa he jagan-nivāsa prasīda prāg-rūpa-darśana-rūpaṃ prasādaṃ me kuru", "category": "Epic, Mahabharata", "book": "Bhagavad Gita", "position": "Chapter 11, Verse 45"}
{"quote": "viśvanāthaḥ : yadyapy adṛṣṭa-pūrvam idaṃ te viśva-rūpātmakaṃ vapur dṛṣṭvā hṛṣito 'smi tad apy asya ghoratvād bhayena manaḥ pravyathitam abhūt  tasmāt tad eva mānuṣaṃ rūpaṃ mat-prāṇa-koṭy-adhika-priyaṃ mādhurya-pārāvāraṃ vasudeva-nandanākāraṃ me darśaya prasīdety alaṃ tavaitādṛśaiśvaryasya darśanāyeti bhāvaḥ  deveśeti tvaṃ sarvedvānām īśvaraḥ sarva-jagan-nivāso bhavasy eveti mayā pratītam iti bhāvaḥ  atra viśva-rūpa-darśana-kāle sarva-svarūpa-mūla-bhūtaṃ narākāraṃ kṛṣṇa-vapus tatraiva sthitam api yogamāyācchāditatvād arjunena na dṛṣṭam iti gamyate", "category": "Epic, Mahabharata", "book": "Bhagavad Gita", "position": "Chapter 11, Verse 45"}
{"quote": "baladevaḥ : atha kiṃ vakṣi kiṃ cecchasīti cet tatrāha adṛṣṭeti  tvayi kṛṣṇe sattvena jñātam apīdam aiśvaraṃ rūpaṃ dṛṣṭvāhaṃ harṣito 'smi mat-sakhasyedam asādhāraṇaṃ rūpam iti mudito 'smi manaś ca mama tad-ghoratva-darśana-jena bhayena pravyathitaṃ bhavati  ata idaṃ prārthayed evety ādi sarva-deva-niyantā tat-sarvādhāraḥ pareśas tvam asīti mayā pratyakṣīkṛtam ataḥparaṃ tad-antarbhāvya tad eva mad-abhīṣṭaṃ kṛṣṇa-rūpaṃ darśaya prādurbhāvayety arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 45"}
{"quote": "kirīṭinaṃ gadinaṃ cakra-hastam icchāmi tvāṃ draṣṭum ahaṃ tathaiva  tenaiva rūpeṇa catur-bhujena sahasra-bāho bhava viśva-mūrte", "category": "Epic, Mahabharata", "book": "Bhagavad Gita", "position": "Chapter 11, Verse 46"}
{"quote": "śrīdharaḥ : tad eva rūpaṃ viśeṣayann āha kirīṭinam iti  kirīṭavantam gadāvantaṃ cakra-hastaṃ ca tvāṃ draṣṭum icchāmi  pūrvaṃ yathā dṛṣṭo 'si tathaiva  ataeva he sahasra-bāho  he viśva-mūrte ! idaṃ viśva-rūpam upasaṃhṛtya tenaiva kirīṭādi-yuktena caturbhujena bhavāvirbhava  tad anena śrī-kṛṣṇam arjunaḥ pūrvam api kirīṭādi-yuktam eva paśyatīti gamyate  yat tu pūrvam uktaṃ viśva-rūpa-darśane kirīṭinaṃ gadinaṃ cakriṇaṃ ca paśyāmīti  tad-bahu-kirīṭādy-abhiprāyeṇa  yad vā etāvantaṃ kālaṃ yaṃ tvāṃ kirīṭinaṃ gadinaṃ cakriṇaṃ ca suprasannam apaśyaṃ tam evedānīṃ tejo-rāśiṃ durnirīkṣyaṃ paśyāmībhy evam atra vacanasya vyaktir ity avirodhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 46"}
{"quote": "madhusūdanaḥ : tad eva rūpaṃ vivṛṇoti kirīṭinam iti  kirīṭavantam gadāvantaṃ cakra-hastaṃ ca tvāṃ draṣṭum icchāmy ahaṃ tathaiva pūrvavad eva  atas tenaiva rūpeṇa catur-bhujena vasudevātmajatvena bhava he idānīṃ sahasra-bāho he viśva-mūrte  upasaṃhṛtya viśvarūpaṃ pūrva-rūpeṇaiva prakaṭo bhavety arthaḥ  etena sarvadā caturbhujādi-rūpam arjunena bhagavato dṛśyata ity uktam", "category": "Epic, Mahabharata", "book": "Bhagavad Gita", "position": "Chapter 11, Verse 46"}
{"quote": "viśvanāthaḥ : viśeṣayann āha kirīṭinam iti  kirīṭavantam gadāvantaṃ cakra-hastaṃ ca tvāṃ draṣṭum icchāmi  pūrvaṃ yathā dṛṣṭo 'si tathaiva  ataeva he sahasra-bāho  he viśva-mūrte ! idaṃ viśva-rūpam upasaṃhṛtya tenaiva kirīṭādi-yuktena caturbhujena bhavāvirbhava  tad anena śrī-kṛṣṇam arjunaḥ pūrvam api kirīṭādi-yuktam eva paśyatīti gamyate  yat tu pūrvam uktaṃ viśva-rūpa-darśane kirīṭinaṃ gadinaṃ cakriṇaṃ ca paśyāmīti  tad-bahu-kirīṭādy-abhiprāyeṇa  yad vā etāvantaṃ kālaṃ yaṃ tvāṃ kirīṭinaṃ gadinaṃ cakriṇaṃ ca suprasannam apaśyaṃ tam evedānīṃ tejo-rāśiṃ durnirīkṣyaṃ paśyāmībhy evam atra vacanasya vyaktir ity avirodhaḥ", "category": "Epic, Mahabharata", "book": "Bhagavad Gita", "position": "Chapter 11, Verse 46"}
{"quote": "baladevaḥ : tat kīdṛg ity āha kirīṭinam iti  he samprati sahasra-bāho ! he viśva-mūrte ! idaṃ rūpam antarbhāvya divyābhinetṛ-naṭavat tenaiva caturbhujena rūpeṇa viśiṣṭaḥ san prādurbhava", "category": "Epic, Mahabharata", "book": "Bhagavad Gita", "position": "Chapter 11, Verse 46"}
{"quote": "śrī-bhagavān uvāca mayā prasannena tavārjunedaṃ rūpaṃ paraṃ darśitam ātma-yogāt  tejo-mayaṃ viśvam anantam ādyaṃ yan me tvad-anyena na dṛṣṭa-pūrvam", "category": "Epic, Mahabharata", "book": "Bhagavad Gita", "position": "Chapter 11, Verse 47"}
{"quote": "śrīdharaḥ : evaṃ prārthitas tam āśvāsayan bhagavān uvāca mayeti tribhiḥ  he arjuna kim iti tvaṃ bibheṣi ? yato mayā prasannena kṛpayā tavedaṃ param uttamaṃ rūpaṃ darśitam  ātmano mama yogād yoga-māyā-sāmārthyāt  paratvam evāha tejo-mayam  viśvam viśvātmakam  anantam ādyaṃ ca  yan mama rūpaṃ tvad-anyena tvādṛśād bhaktād anyena pūrvaṃ na dṛṣṭaṃ tat", "category": "Epic, Mahabharata", "book": "Bhagavad Gita", "position": "Chapter 11, Verse 47"}
{"quote": "madhusūdanaḥ : evam arjunena prasādito bhaya-vādhitam arjunam upalabhyopasaṃhṛtya viśva-rūpam ucitena vacanena tam āśvāsayan śrī-bhagavān uvāca mayeti tribhiḥ  he 'rjuna mā bhaiṣīḥ  yato mayā prasannena tvad-viṣaya-kṛpātiśayavatedaṃ viśva-rūpātmakaṃ paraṃ śreṣṭhaṃ rūpaṃ tava darśitam ātma-yogād asādhāraṇān nija-sāmarthyāt  paratvaṃ vivṛṇoti tejo-mayaṃ tejaḥ-pracuraṃ viśvam samastam anantam ādyaṃ ca yan mama rūpaṃ tvad-anyena kenāpi na dṛṣṭa-pūrvam pūrvaṃ na dṛṣṭam", "category": "Epic, Mahabharata", "book": "Bhagavad Gita", "position": "Chapter 11, Verse 47"}
{"quote": "viśvanāthaḥ : bho arjuna ! draṣṭum icchāmi te rūpam aiśvaraṃ puruṣottama iti tvat-prārthanayaivedaṃ mayā mad-aṃśasya viśva-rūpa-puruṣasya rūpaṃ darśitam  katham atra te manaḥ pravyathitam abhūt ? yataḥ prasīda prasīdety uktyā tan-mānuṣam eva rūpaṃ me didṛkṣase, tasmāt kim idam āścaryaṃ brūṣe ity āha mayeti  prasannenaiva mayā tava tubhyam evedaṃ rūpaṃ darśitam  nānyasmai, yatas tvatto 'nyena kenāpi etan na pūrvaṃ dṛṣṭam  tad api tvam etan na spṛhayasi kim iti bhāvaḥ", "category": "Epic, Mahabharata", "book": "Bhagavad Gita", "position": "Chapter 11, Verse 47"}
{"quote": "baladevaḥ : evaṃ prārthito bhagavān uvāca mayeti  he arjuna ! draṣṭum icchāmi te rūpam ity ādi tvat-prārthitaṃ prasannena mayedaṃ tejo-mayaṃ paramaiśvaraṃ rūpaṃ vaidūryavad abhinetṛ-naṭavac ca tvad-abhīṣṭe kṛṣṇe mayi sthitam eva tava darśitam  ātma-yogān nijācintya-śaktyā me mama yad rūpaṃ tvad-anyena janena pūrvaṃ na dṛṣṭam  tat-prasaṅgād idānīṃ tv anyair api devādibhir dṛṣṭaṃ bhakti-dṛśyaṃ mama tat-svarūpaṃ bhaktaṃ tvāṃ prati pradarśayatā mayā tvad-dṛṣṭasya bahu-sākṣikatvāya devādibhyo 'pi bhaktimadbhyaḥ pradarśitam  yat tu gaja-sāhvaye duryodhanādibhir api viśvarūpaṃ dṛṣṭaṃ tan nedṛgvidham iti tvad-anyena na dṛṣṭa-pūrvam ity uktam", "category": "Epic, Mahabharata", "book": "Bhagavad Gita", "position": "Chapter 11, Verse 47"}
{"quote": "na veda-yajñādhyayanair na dānair na ca kriyābhir na tapobhir ugraiḥ  evaṃ-rūpaḥ śakya ahaṃ nṛloke draṣṭuṃ tvad-anyena kuru-pravīra", "category": "Epic, Mahabharata", "book": "Bhagavad Gita", "position": "Chapter 11, Verse 48"}
{"quote": "śrīdharaḥ : etad-darśanam atidurlabhaṃ labdhvā tvaṃ kṛtārtho 'sīty āha na vedeti  vedādhyayanam avyatirekeṇa yajñādhyayanasyābhāvād yajña-śabdena yajña-vidyāḥ kalpa-sūtrādyā lakṣyante  vedānāṃ yajña-vidyānāṃ cādhyayanair ity arthaḥ  na ca dānaiḥ  na ca kriyābhir agnihotrādibhiḥ  na cograis tapobhiś cāndrāyaṇādibhiḥ  evaṃ-rūpo 'haṃ tvatto 'nyena manuṣya-loke draṣṭuṃ śakyaḥ  api tu tvam eva kevalaṃ mat-prasādena dṛṣṭvā kṛtārtho 'si", "category": "Epic, Mahabharata", "book": "Bhagavad Gita", "position": "Chapter 11, Verse 48"}
{"quote": "madhusūdanaḥ : etad-rūpa-darśanātmakam atidurlabhaṃ mat-prasādaṃ labdhvā kṛtārtha evāsi tvam ity āha na vedeti  vedānāṃ caturṇām api adhyayanair akṣara-grahaṇa-rūpaiḥ, tathā mīmāṃsākalpa-sūtrādi-dvārā yajñānāṃ veda-bodhita-karmaṇām adhayayanair artha-vicāra-rūpair veda-yajñādhyayanaiḥ  dānais tulī-puruṣādibhiḥ  kriyābhir agnihotrādi-śrauta-karmabhiḥ  tapobhiḥ kṛcchra-cāndrāyaṇādibhir ugraiḥ kāyendriya-śoṣakatvena duṣkarair evaṃ-rūpo 'haṃ na śakyo nṛ-loke manuṣya-loke draṣṭuṃ tvad-anyena mad-anugraha-hīnena he kuru-pravīra ! śakyo 'ham iti vaktavye visarga-lopaś chāndasaḥ  pratyekaṃ na-kārābhyāso niṣedha-dāḍhyāya  na ca kriyābhir ity atra ca-kārād anukta-sādhanāntara-samuccayaḥ", "category": "Epic, Mahabharata", "book": "Bhagavad Gita", "position": "Chapter 11, Verse 48"}
{"quote": "viśvanāthaḥ : tubhyaṃ darśitam idaṃ rūpaṃ tu vedādi-sādhanair api durlabham ity āha na vedeti  tvatto 'nyena na kenāpy aham evaṃrūpo draṣṭuṃ śakyaḥ  śakyo 'ham iti  yad-dvaya-lopāv ārṣau  tasmād alabhya-lābham ātmano matvā tvam asminn eveśvare, sarva-durlabhe rūpe mano-niṣṭhāṃ kuru  etad-rūpaṃ dṛṣṭvāpy alaṃ te punar me mānuṣa-rūpeṇa didṛkṣiteneti bhāvaḥ", "category": "Epic, Mahabharata", "book": "Bhagavad Gita", "position": "Chapter 11, Verse 48"}
{"quote": "tvayā tu bhaktimatā dṛṣṭa evāham anyaiś ca bhaktimadbhir devādibhiḥ  śakyo 'ham iti vaktavye visarga-lopaś chāndasaḥ  na-kārābhyāso niṣedhāḍhyārthaḥ  nṛ-loke ity uktes tal-loke tad-bhaktā devā bahavas tad draṣṭuṃ śaknuvantīty uktam", "category": "Epic, Mahabharata", "book": "Bhagavad Gita", "position": "Chapter 11, Verse 48"}
{"quote": "mā te vyathā mā ca vimūḍha-bhāvo dṛṣṭvā rūpaṃ ghoram īdṛṅ mamedam  vyapeta-bhīḥ prīta-manāḥ punas tvaṃ tad eva me rūpam idaṃ prapaśya", "category": "Epic, Mahabharata", "book": "Bhagavad Gita", "position": "Chapter 11, Verse 49"}
{"quote": "śrīdharaḥ : evam api cet tavedaṃ ghoraṃ rūpaṃ dṛṣṭvā vyathā bhavati tarhi tad eva rūpaṃ darśayāmīty āha mā ta iti  īdṛg īdṛśaṃ ghoraṃ madīyaṃ rūpaṃ dṛṣṭvā te ā te vyathā māstu  vimūḍha-bhāvo vimūḍhatvaṃ ca māstu  vigata-bhayaḥ prīta-manāś ca san punas tvaṃ tad evedaṃ mama rūpaṃ prakarṣeṇa paśya", "category": "Epic, Mahabharata", "book": "Bhagavad Gita", "position": "Chapter 11, Verse 49"}
{"quote": "madhusūdanaḥ : evaṃ ghoram īdṛg aneka-bāhv-ādi-yuktatvena bhayaṅkaraṃ mama rūpaṃ dṛṣṭvā sthitasya te tava yā vyathā bhaya-nimittā pīḍā sā mā bhūt  tathā mad-rūpa-darśane 'pi yo vimūḍha-bhāvo vyākula-cittatvam aparitoṣaḥ so 'pi mā bhūt  kintu vyapeta-bhīr apagata-bhayaḥ prīta-manāś ca san punas tvaṃ tad eva caturbhujaṃ vāsudevatvādi-viśiṣṭaṃ tvayā sadā pūrva-dṛṣṭaṃ rūpam idaṃ viśva-rūpopasaṃhāreṇa prakaṭīkriyamāṇaṃ prapaśya prakarṣeṇa bhaya-rāhityena santoṣeṇa ca paśya", "category": "Epic, Mahabharata", "book": "Bhagavad Gita", "position": "Chapter 11, Verse 49"}
{"quote": "viśvanāthaḥ : bhoḥ parameśvara ! māṃ tvaṃ kiṃ na gṛhṇāsi ? yad anicchate 'pi mahyaṃ punar idam eva balād ditsasi  dṛṣṭvedaṃ tavaiśvaryaṃ mama gātrāṇi vyathante, mano me vyākulībhavati  muhur ahaṃ mūrcchāmi  tavāsmai paramaiśvaryāya dūrata eva mama namo namo 'stu, na kadāpy ahaṃ evaṃ draṣṭuṃ prārthayiṣye  kṣamasva kṣamasva  tad eva mānuṣākāraṃ vapur apūrva-mādhurya-dhurya-smita-hasita-sudhā-sāra-varṣi-mukha-candraṃ me darśaya darśayeti vyākulam arjunaṃ prati sāśvāsam āha mā te iti", "category": "Epic, Mahabharata", "book": "Bhagavad Gita", "position": "Chapter 11, Verse 49"}
{"quote": "baladevaḥ : yac ca tasminn eva mad-rūpe saṃhartṛtvaṃ mayā pradarśitaṃ tat khalu drapadī-pragharṣaṇaṃ vīkṣyāpi tuṣṇīṃ sthitā bhīṣmādayaḥ sarve tat-pragharṣaṇa-kupitena mayaiva nihantavyā na tu tan-nihanana-bhāras taveti bodhayitum atas tena tvaṃ vyathito mābhūr ity āha mā te vyatheti  tad eva caturbhujaṃ prārthita-rūpam", "category": "Epic, Mahabharata", "book": "Bhagavad Gita", "position": "Chapter 11, Verse 49"}
{"quote": "saṃjaya uvāca ity arjunaṃ vāsudevas tathoktvā svakaṃ rūpaṃ darśayām āsa bhūyaḥ  āśvāsayām āsa ca bhītam enaṃ bhūtvā punaḥ saumyavapur mahātmā", "category": "Epic, Mahabharata", "book": "Bhagavad Gita", "position": "Chapter 11, Verse 50"}
{"quote": "śrīdharaḥ : evam uktvā prāktanam eva rūpaṃ mat-sakhaṃ prasannaṃ tava saumyaṃ janārdana idānīm adhunāsmi saṃvṛttaḥ saṃjātaḥ  kim ? sa-cetāḥ prasanna-cittaḥ  prakṛtiṃ svabhāvaṃ gataś cāsmi  madhusūdanaḥ : vāsudevo 'rjunam iti prāg-uktam uktvā yathā pūrvam āsīt tathā svakaṃ rūpaṃ kirīṭa-makara-kuṇḍala-gadā-cakrādi-yuktaṃ caturbhujaṃ śrīvatsa-kaustubha-vanamālā-pītāmbarādi-śobhitaṃ darśayāmāsa bhūyaḥ punar āśvāsayāmāsa ca bhītam enam arjunaṃ bhūtvā punaḥ pūrvavat saumya-vapur anugra-śarīro mahātmā parama-kāruṇikaḥ sarveśvaraḥ sarvajña ity ādi-kalyāṇa-guṇākaraḥ  viśvanāthaḥ : yathā svāṃśasya mahogra-rūpaṃ darśayāmāsa  tathā mahā-madhuraṃ svakaṃ rūpaṃ caturbhujaṃ kirīṭa-gadā-cakrādi-yuktaṃ tat-prārthitaṃ madhuraiśvarya-mayaṃ bhūyo darśayāmāsa  tataḥ punaḥ sa mahātmā somya-vapuḥ kaṭaka-kuṇḍaloṣṇīṣa-pītāmbara-dharo dvibhujo bhūtvā bhītam enam āśvāsayāmāsa", "category": "Epic, Mahabharata", "book": "Bhagavad Gita", "position": "Chapter 11, Verse 50"}
{"quote": "baladevaḥ : tato yad abhūt tat saṃjaya uvāca ity arjunam iti  vāsudevo 'rjunaṃ prati pūrvoktam uktvā yathā saṅkalpenaiva sahasra-śiraskaṃ rūpaṃ darśitavān tathaiva svakaṃ nīlotpala-śyāmalatvādi-guṇakaṃ devakī-putra-lakṣaṇaṃ caturbhujaṃ rūpaṃ darśayāmāsa evaṃ saumya-vapuḥ sundara-vigraho bhūtvā bhītam enam arjunaṃ punar āśvāsayāmāsa  mahātmā udāra-manā", "category": "Epic, Mahabharata", "book": "Bhagavad Gita", "position": "Chapter 11, Verse 50"}
{"quote": "arjuna uvāca dṛṣṭvedaṃ mānuṣaṃ rūpaṃ tava saumyaṃ janārdana  idānīm asmi saṃvṛttaḥ sacetāḥ prakṛtiṃ gataḥ", "category": "Epic, Mahabharata", "book": "Bhagavad Gita", "position": "Chapter 11, Verse 51"}
{"quote": "śrīdharaḥ : tato nirbhayaḥ sann arjuna uvāca dṛṣṭvedam iti  sa-cetāḥ prasanna-cittaḥ  idānīṃ saṃvṛtto jāto 'smi  prakṛtiṃ svāsthyaṃ ca prāpto 'smi  śeṣaṃ spaṣṭam", "category": "Epic, Mahabharata", "book": "Bhagavad Gita", "position": "Chapter 11, Verse 51"}
{"quote": "madhusūdanaḥ : tato nirbhayaḥ san arjuna uvāca dṛṣṭvedam iti  idānīṃ sacetā bhaya-kṛta-vyāmohābhāvenāvyākula-cittaḥ saṃvṛtto 'smi tathā prakṛtiṃ bhaya-kṛta-vyathā-rāhityena svāsthyaṃ gato 'smi  spaṣṭam anyat  viśvanāthaḥ : tataś ca mahā-madhura-mūrtiṃ kṛṣṇam ālokyānanda-sindhu-snātaḥ sann āha idānīm evāhaṃ sa-cetāḥ saṃvṛttaḥ sa-ceto abhuvaṃ prakṛtiṃ gataḥ svāsthyaṃ prāpto 'smi  baladevaḥ : tato nirvyathaḥ prasanna-manāḥ sann arjuna uvāca dṛṣṭvedam iti  he janārdana tavedaṃ saumyaṃ manojñaṃ caturbhujaṃ rūpaṃ dṛṣṭvāham idānīṃ sa-cetāḥ prasanna-cittaḥ prakṛtiṃ vyathādy-abhāvena svāsthyaṃ ca gataḥ saṃvṛtto jāto 'smi  kīdṛśaṃ rūpam ity āha mānuṣam iti  caitanyānanda-vigrahaḥ kṛṣṇo vakṣyamāṇa-śruti-smṛtibhyaḥ  sa hi yaduṣu  pāṇḍaveṣu dvibhujaḥ kadācic caturbhujaś ca krīḍati  tad-ubhaya-rūpasyāsya mānuṣavat saṃsthānāc ceṣṭitāc ca  mānuṣa-bhāvenaiva vyapadeśa iti prāg abhāṣi", "category": "Epic, Mahabharata", "book": "Bhagavad Gita", "position": "Chapter 11, Verse 51"}
{"quote": "śrī-bhagavān uvāca sudurdarśam idaṃ rūpaṃ dṛṣṭavān asi yan mama  devā apy asya rūpasya nityaṃ darśana-kāṅkṣiṇaḥ", "category": "Epic, Mahabharata", "book": "Bhagavad Gita", "position": "Chapter 11, Verse 52"}
{"quote": "śrīdharaḥ : svakṛtasyānugrahasyātidurlabhatvaṃ darśayana bhagavān uvāca sudurdarśam iti  yan mama viśva-rūpaṃ tvaṃ dṛṣṭavān asi  idaṃ sudurdarśam atyantaṃ draṣṭum aśakyam  yato devā apy asya rūpasya nityaṃ sarvadā darśanam icchanti kevalam  na punar idaṃ paśyanti", "category": "Epic, Mahabharata", "book": "Bhagavad Gita", "position": "Chapter 11, Verse 52"}
{"quote": "madhusūdanaḥ : sva-kṛtasyānugrahasyātidurlabhatvaṃ darśayan śrī-bhagavān uvāca sudurdarśam iti caturbhiḥ  mama yad rūpam idānīṃ tvaṃ dṛṣṭavān asi, idaṃ viśva-rūpaṃ sudurdarśam atyantaṃ draṣṭum aśakyam  yato devā apy asya rūpasya nityaṃ sarvadā darśana-kāṅkṣiṇo na tu tvam iva pūrvaṃ dṛṣṭavanto na vāgre drakṣyantīty abhiprāyaḥ  darśanākāṅkṣāyā nityatvokteḥ", "category": "Epic, Mahabharata", "book": "Bhagavad Gita", "position": "Chapter 11, Verse 52"}
{"quote": "viśvanāthaḥ : darśitasya svarūpasya māhātmyam āha sudurdarśam iti tribhiḥ  devatā api asya darśanākāṅkṣiṇa eva na tu darśanaṃ labhante  tvaṃ tu naivedam api spṛhayasi  man-mūla-svarūpa-narākāra-mahā-mādhurya-nityāsvādine tvac-cakṣuse katham etad coratām ? ataeva mayā divyaṃ dadāmi te cakṣuḥ iti divyaṃ cakṣur dattam  kintu divya-cakṣur iva divyaṃ mano na dattam ataeva divya-cakṣuṣāpi tvayā na samyaktayā rocitaṃ man-mānuṣa-rūpa-mahā-mādhuryaika-grāhi-manaskatvāt  yadi divyaṃ mano 'pi tubhyam adāsyaṃ tadā deva-loka iva bhavān apy etad viśvarūpa pūruṣa-svarūpam arocayiṣyad eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 11, Verse 52"}
{"quote": "baladevaḥ : mayā pradarśitaṃ na veda-yajñādhyayaniḥ ity ādinā ślāghitaṃ ca sahasra-śiraskaṃ mad-rūpaṃ śraddadhāno mat-priya-sakho 'rjuno manuṣya-bhāva-bhāvite śrī-kṛṣṇe mayi kadācid viślatha-bhāvo mābhūd iti bhāvena svaka-rūpasya parama-puruṣārthatām upadiśati sudurdarśam iti  sahasra-śiraskaṃ mad-rūpaṃ durdarśam eva  idaṃ ca mama kṛṣṇa-rūpaṃ sudurdarśam  nāhaṃ prakāśaḥ sarvasya ity ukteḥ  yat tvaṃ sucirād dṛṣṭavān asi katham evaṃ praty emīti cet tatrāha devā apy asyeti  etac ca daśamādau garbha-stuty-ādinā prasiddham eva", "category": "Epic, Mahabharata", "book": "Bhagavad Gita", "position": "Chapter 11, Verse 52"}
{"quote": "nāhaṃ vedair na tapasā na dānena na cejyayā  śakya evaṃ-vidho draṣṭuṃ dṛṣṭavān asi māṃ yathā", "category": "Epic, Mahabharata", "book": "Bhagavad Gita", "position": "Chapter 11, Verse 53"}
{"quote": "śrīdharaḥ : atra hetum āha nāham iti  spaṣṭo 'rthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 53"}
{"quote": "madhusūdanaḥ : kasmād devā etad-rūpaṃ na dṛṣṭavanto na vā drakṣyanti mad-bhakti-śūnyatvād ity āha nāham iti  na veda-yajñādhyayanair ity ādinā gatārthaḥ ślokaḥ parama-durlabhatva-khyāpanāyābhyastaḥ  viśvanāthaḥ : kiṃ ca yuṣmad-aspṛhaṇīyam apy etat svarūpam anye puruṣārtha-sāratvena ye spṛhayanti, tair vedādhyayanādibhir api sādhanair etaj jñātuṃ draṣṭuṃ cāśakyam eveti pratīhīty āha nāham iti  baladevaḥ : sudurlabhatām āha nāham iti  evaṃvidho devakī-sūnuś caturbhujas tvat-sakho 'haṃ vedādibhir api sādhanaiḥ kenāpi puṃsā bhakti-śūnyena draṣṭuṃ na śakyo yathā tvaṃ māṃ dṛṣṭavān asi", "category": "Epic, Mahabharata", "book": "Bhagavad Gita", "position": "Chapter 11, Verse 53"}
{"quote": "bhaktyā tv ananyayā śakya aham evaṃ-vidho 'rjuna  jñātuṃ draṣṭuṃ ca tattvena praveṣṭuṃ ca paraṃtapa", "category": "Epic, Mahabharata", "book": "Bhagavad Gita", "position": "Chapter 11, Verse 54"}
{"quote": "śrīdharaḥ : tarhi kenopāyena tvaṃ draṣṭuṃ śakya iti  tatrāha bhaktyā tv iti  ananyayā mad-eka-niṣṭhayā bhaktyā tv evambhūto viśvarūpo 'haṃ tattvena paramārthato jñātuṃ śakyaḥ śāstrataḥ draṣṭuṃ pratyakṣataḥ praveṣṭuṃ ca tādātmyena śakyaḥ  nānyair upāyaiḥ", "category": "Epic, Mahabharata", "book": "Bhagavad Gita", "position": "Chapter 11, Verse 54"}
{"quote": "madhusūdanaḥ : yadi veda-tapo-dānejyābhir draṣṭum aśakyas tvaṃ tarhi kenopāyena draṣṭuṃ śakyo 'sīty ata āha bhaktyeti  sādhanānantara-vyāvṛttya-arthas tu-śabdaḥ  bhaktyaivānanyayā mad-eka-niṣṭhayā niratiśaya-prītyaivaṃvidho divya-rūpa-dharo 'haṃ jñātuṃ śakyo 'nanyayā bhaktyā kintu tattvena draṣṭuṃ ca svarūpeṇa sākṣātkartuṃ ca śakyo vedānta-vākya-śravaṇa-manana-nididhyāsana-paripākeṇa  tataś ca svarūpa-sākṣātkārād avidyā-tat-kārya-nivṛttau tattvena praveṣṭuṃ ca mad-rūpatayaivāsuṃ cāhaṃ śakyaḥ  he parantapa ! ajñāna-śatru-damaneti praveśa-yogyatā sūcayati", "category": "Epic, Mahabharata", "book": "Bhagavad Gita", "position": "Chapter 11, Verse 54"}
{"quote": "viśvanāthaḥ : tarhi kena sādhanenaivaṃ prāpyata ity ata āha bhaktyā tv iti  śakyo 'ham iti ca  yad vayalopāvārya  yadi nirvāṇa-mokṣecchā bhavet, tadā tattvena brahma-svarūpatvena praveṣṭum apy ananyayā bhaktyaiva śakyo nānyathā  jñānināṃ guṇībhūtāpi bhaktir antima-samaye jñāna-saṃnyāsānāntaram urvaritāllīyasy ananyaiva bhavet tayaiva teṣāṃ sāyujyaṃ bhaved iti tato māṃ tattvato jñātvā viśate tad-anantaram ity atra pratipādayiṣyāmaḥ", "category": "Epic, Mahabharata", "book": "Bhagavad Gita", "position": "Chapter 11, Verse 54"}
{"quote": "atrāpi svayam evoktaṃ mattaḥ parataraṃ nānyat iti, aham ādir hi devānāṃ ity ādi ca  arjunena ca - paraṃ brahma paraṃ dhāma ity ādi  tasmād atiprabhāveṇa saṃkrānte sahasra-śīrṣṇi rūpe tena saṃkrāntaiva dṛṣṭir grāhiṇī yuktā, na tv atisaundarya-lāvaṇya-nidhi-narākṛti-kṛṣṇa-rūpānbhāvinī dṛṣṭis tatra grāhiṇīti bhāvena kṛṣṇa-rūpe sahasra-śīrṣatvavad arjuna-cakṣuṣi tādṛg-rūpa-grāhi tejastvam eva saṃkramitam iti mantavyam  na tu yuktyābhāsa-lābhena haitukatvaṃ svīkāryam, na cārjuno 'py anya-manuṣyavac carma-cakṣuṣkaḥ  tasya bhāratādiṣu nara-bhagavad-avatāratvenāsakṛd-ukteḥ  karmodbhūtayā vidyayā sa-niṣṭhaiḥ sahasra-śiraskaṃ rūpaṃ labhyam iti durdarśaṃ tat narākṛti-kṛṣṇa-rūpaṃ tv ananyayā bhaktyaiveti sudurdarśaṃ tad uktam", "category": "Epic, Mahabharata", "book": "Bhagavad Gita", "position": "Chapter 11, Verse 54"}
{"quote": "mat-karma-kṛn mat-paramo mad-bhaktaḥ saṅga-varjitaḥ  nirvairaḥ sarva-bhūteṣu yaḥ sa mām eti pāṇḍava", "category": "Epic, Mahabharata", "book": "Bhagavad Gita", "position": "Chapter 11, Verse 55"}
{"quote": "śrīdharaḥ : ataḥ sarva-śāstra-sāraṃ paramaṃ rahasyaṃ śṛṇv ity āha mat-karma-kṛd iti  mad-arthaṃ karma karotīti mat-karma-kṛt  aham eva paramaḥ puruṣārtho yasya saḥ  mamaiva bhakta āśritaḥ  putrādiṣu saṅga-varjitaḥ  nirvairaś ca sarva-bhūteṣu  evaṃ bhūto yaḥ sa māṃ prāpnoti  nānya iti", "category": "Epic, Mahabharata", "book": "Bhagavad Gita", "position": "Chapter 11, Verse 55"}
{"quote": "", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "madhusūdanaḥ : adhunā sarvasya gītā-śāstrasya sāra-bhūto 'rtho niḥśreyasārthinām anuṣṭhānāya puñjīkṛtyocyate mad iti  mad-arthaṃ karma veda-vihitaṃ karotīti mat-karma-kṛt  svargādi-kāmanāyāṃ satyāṃ katham evam iti nety āha mat-paramaḥ  aham eva paramaḥ prāptavyatvena niścito na tu svargādir yasya saḥ  ataeva mat-prāpty-āśayā mad-bhaktaḥ sarvaiḥ prakārair mama bhajana-paraḥ  putrādiṣu snehe sati katham evaṃ syād iti nety āha saṅga-varjitaḥ  bāhya-vastu-spṛhā-śūnyaḥ  śatruṣu dveṣe sati katham evaṃ syād iti nety āha nivairaḥ sarva-bhūteṣu  apakāriṣv api dveṣa-śūnyo yaḥ sa mām ety abhedena  he pāṇḍava ! ayam arthas tvayā jñātum iṣṭo mayopadiṣṭo nātaḥ paraṃ kiṃcit kartavyam astīty arthaḥ", "category": "Epic, Mahabharata", "book": "Bhagavad Gita", "position": "Chapter 11, Verse 55"}
{"quote": "", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "viśvanāthaḥ : atha bhakti-prakaraṇopasaṃhārārthaṃ saptamādhyāyādiṣu ye ye bhaktā uktās teṣāṃ sāmānya-lakṣaṇam āha mat-karma-kṛd iti  saṅga-varjitaḥ saṅga-rahitaḥ", "category": "Epic, Mahabharata", "book": "Bhagavad Gita", "position": "Chapter 11, Verse 55"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsv ekādaśo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "baladevaḥ : atha sva-prāpti-karīm ananyāṃ bhaktim upadiśann upasaṃharati mad iti  mat-sambandhinī man-mandira-nirmāṇa-tad-vimārjana-mat-puṣpa-bāṭī-tulasī-kānana-saṃskāra-tat-sevanādīni karmādīni karotīti mat-karma-kṛt  mat-paramo mām eva na tu svargādikaṃ sva-pumarthaṃ jānan  mad-bhakto mac-chravaṇādi-nava-vidha-bhakti-rasa-nirataḥ  saṅga-varjito mad-vimukha-saṃsargam asahamānaḥ  sarva-bhūteṣu nirvairaḥ  teṣv api mad-vimukheṣu pratikūleṣu satsu vaira-śūnyaḥ  sva-kleśasya sva-pūrvakarma-nimittakatva-vimarśena teṣu vaira-nimittābhāvāt  evambhūto yo māṃ narākāraṃ kṛṣṇam eti labhate, nānyaḥ", "category": "Epic, Mahabharata", "book": "Bhagavad Gita", "position": "Chapter 11, Verse 55"}
{"quote": "iti śrīmad-bhagavad-gītopaniṣad-bhāṣye ekādaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 11, Verse 11"}
{"quote": "arjuna uvāca evaṃ satata-yuktā ye bhaktās tvāṃ paryupāsate  ye cāpy akṣaram avyaktaṃ teṣāṃ ke yoga-vittamāḥ", "category": "Epic, Mahabharata", "book": "Bhagavad Gita", "position": "Chapter 12, Verse 1"}
{"quote": "pūrvādhyāyānte mat-karma-kṛn mat-parama [gītā 11.55] ity evaṃ bhakti-niṣṭhasya śreṣṭhatvam uktam  kaunteya pratijānīhīty [gītā 9.31] ādinā ca tatra tatra tasyaiva śreṣṭhatvaṃ nirṇītam  tathā teṣāṃ jñānī nitya-yukta eka-bhaktir viśiṣyata [gītā 7.17] ity ādinā sarvaṃ jñāna-plavenaiva vṛjinaṃ santariṣyasi [gītā 4.36] ity ādinā ca jñāna-niṣṭhasya śreṣṭhatvam uktam  evam ubhayoḥ śraiṣṭhye 'pi viśeṣa-jijñāsayā śrī-bhagavantaṃ praty arjuna uvāca evam iti  evaṃ sarva-karmārpaṇādinā satata-yuktās tvan-niṣṭhāḥ santo ye bhaktās tvāṃ viśva-rūpaṃ sarvajñaṃ sarva-śaktiṃ paryupāsate dhyāyanti  ye cāpy akṣaraṃ brahmāvyaktaṃ nirviśeṣam upāsate  teṣām ubhayeṣāṃ madhye ke 'tiśayena yoga-vido 'tiśreṣṭhā ity arthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 1"}
{"quote": "evaṃ mat-karma-kṛd [gītā 11.55] ity-ādy-anantarokta-prakāreṇa satata-yuktā nairantaryeṇa bhagavat-karmādau sāvadhānatayā pravṛttā bhaktāḥ sākāra-vastv-eka-śaraṇāḥ santas tvām evaṃ-vidhaṃ sākāraṃ ye paryupāsate satataṃ cintayanti  ye cāpi sarvato viraktās tyakta-sarva-karmāṇo 'kṣaraṃ na kṣaraty aśnute vety akṣaram etad vai tad akṣaraṃ gārgi brāhmaṇā abhivadanty asthūlam anaṇv ahrasvam adīrgham [bau 3.8.9] ity ādi-śruti-pratiṣiddha-sarvopādhi nirguṇaṃ brahma  ataevāvyaktaṃ sarva-karaṇāgocaraṃ nirākāraṃ tvāṃ paryupāsate teṣām ubhayeṣāṃ madhye ke yoga-vittamāḥ atiśayena yoga-vidaḥ  yogaṃ samādhiṃ vindanti vidantīti vā yoga-vida ubhaye 'pi  teṣāṃ madhye ke śreṣṭhā yoginaḥ keṣāṃ jñānaṃ mayānusaraṇīyam ity arthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 1"}
{"quote": "iti bhakteḥ sarvotkarṣo yathā śruteḥ  tathaivopasaṃhāre 'pi tasyā evaṃ sarvotkarṣaṃ śrotu-kāmaḥ pṛcchati  evaṃ satata-yuktā mat-karma-kṛn mat-paramaḥ [gītā 11.55] iti tvad-ukta-lakṣaṇā bhaktās tvāṃ śyāmasundarākāraṃ ye ca avyaktaṃ nirviśeṣam akṣaraṃ etad vai tad akṣaraṃ gārgi brāhmaṇā abhivadanty asthūlam anaṇv ahrasvam [bau 3.8.9] ity ādi-śruty-uktaṃ brahma upāsate  teṣām ubhayeṣāṃ yoga-vidāṃ madhye ke 'tiśayena yogavidaś ca tva-prāntau śreṣṭham upāyaṃ jānanti na labhante vā  te yoga-vittarā iti vaktavye yoga-vittamā ity uktir yoga-vittarāṇām api bahūnāṃ madhye ke yogavittamā ity arthaṃ bodhayati", "category": "Epic, Mahabharata", "book": "Bhagavad Gita", "position": "Chapter 12, Verse 1"}
{"quote": "jīvātmānaṃ yathāvaj jñātvā vijñāya ca tad-aṃśī harir dhyeya iti avināśi tu tad viddhi [gītā 2.17] ity ādibhir dvitīyādiṣv ekaḥ panthā varṇitaḥ  jīvātmānaṃ harer aṃśaṃ jñātvaiva tad-aṃśī haris tac-chravaṇādi-bhaktibhir dhyeya iti mayy āsakta-manāḥ pārtha [gītā 7.1] ity ādibhiḥ saptamādiṣu dvitīya-panthāḥ pradarśitaḥ  teṣv eva prayāṇa-kāle [gītā 8.10] ity ādinā yogopasṛṣṭā  jñāna-yajñena cāpy anye [gītā 9.15] ity anena jñānopasṛṣṭā ca bhaktir uktā  bhakti-ṣaṭkāt prāk ṣaṣṭhānte kevalāṃ bhaktim upadekṣyatā yoginām api sarveṣāṃ [gītā 6.47] ity ādi-padyena svaikāntinām yuktatamatāṃ cābhihitā  tatrārjunaḥ pṛcchati evam iti  evaṃ mayy āsakta-manāḥ pārtha [gītā 7.1] ity ādi-tvad-ukta-vidhayā satata-yuktā ye tvāṃ śyāmasundaraṃ kṛṣṇaṃ paritaḥ kāyādi-vyāpārair upāsate, ye cākṣaraṃ jīva-svarūpaṃ cakṣur-ādibhir avyaktaṃ paryupāsate dhāraṇādhyāna-samādhibhiḥ sākṣāt-kartum īhante paramātma-kāmās teṣām ubhayeṣāṃ madhye yoga-vittamāḥ śīghropāyinaḥ ke bhavanti ? ayaṃ bhāvaḥ  svānubhava-pūrvakasya hari-dhyānasya bandha-mūlatvāt tena nirvighnā tat-prāptir ity eke  nīrūpasyātisūkṣmasya jīvātmano durdhyānatvāt kiṃ tad-dhyānena ? kintu hari-bhaktir eva sarva-vighna-vimardinī hari-prāpaṇīty eke  tasyām eva niratās teṣām ubhayeṣām upāyeṣu kaḥ śreyān upāya iti taṃ bhaṇeti", "category": "Epic, Mahabharata", "book": "Bhagavad Gita", "position": "Chapter 12, Verse 1"}
{"quote": "śrī-bhagavān uvāca mayy āveśya mano ye māṃ nitya-yuktā upāsate  śraddhayā parayopetās te me yuktatamā matāḥ", "category": "Epic, Mahabharata", "book": "Bhagavad Gita", "position": "Chapter 12, Verse 2"}
{"quote": "śrīdharaḥ - tatra prathamāḥ śreṣṭhā ity uttaraṃ śrī-bhagavān uvāca mayīti  mayi parameśvare sarvajñādi-guṇa-viśiṣṭe  mana āveśyaikāgraṃ kṛtvā  nitya-yuktā mad-artha-karmānuṣṭhānādinā man-niṣṭhāḥ santaḥ śreṣṭhayā śraddhayā yuktā ye mām ārādhayanti te yuktatamā mamābhimatāḥ", "category": "Epic, Mahabharata", "book": "Bhagavad Gita", "position": "Chapter 12, Verse 2"}
{"quote": "te me madīyā ananya-bhaktā yuktatamā yoga-vittamā ity arthaḥ  tenānanya-bhaktebhyo nyūnā anye jñāna-karmādi-miśra-bhaktimanto yoga-vittarā ity artho 'bhivyañjito bhavati  tataś ca jñānād bhaktiḥ śreṣṭhā bhaktāv apy ananya-bhaktiḥ śreṣṭhety upapāditam", "category": "Epic, Mahabharata", "book": "Bhagavad Gita", "position": "Chapter 12, Verse 2"}
{"quote": "baladevaḥ - evaṃ pṛṣṭho bhagavān uvāca mayīti  ye bhaktā mayi nīlotpala-śyāmalatvādi-dharmiṇi svayaṃ bhagavati devakī-sūnau mana āveśya nirataṃ kṛtvā parayā dṛḍhayā śraddhayopetāḥ santo mām ukta-lakṣaṇam upāsate  śravaṇādi-lakṣaṇām upāsanāṃ mama kurvanti  nitya-yuktā nityaṃ mad-yogam icchantas te mama matena yuktatamā matāḥ  śīghra-mat-prāpakopāyinas te", "category": "Epic, Mahabharata", "book": "Bhagavad Gita", "position": "Chapter 12, Verse 2"}
{"quote": "ye tv akṣaram anirdeśyam avyaktaṃ paryupāsate  sarvatra-gam acintyaṃ ca kūṭastham acalaṃ dhruvam", "category": "Epic, Mahabharata", "book": "Bhagavad Gita", "position": "Chapter 12, Verse 3"}
{"quote": "saṃniyamyendriya-grāmaṃ sarvatra sama-buddhayaḥ  te prāpnuvanti mām eva sarva-bhūta-hite ratāḥ", "category": "Epic, Mahabharata", "book": "Bhagavad Gita", "position": "Chapter 12, Verse 4"}
{"quote": "tarhi kathaṃ taṃ tv aupaniṣadaṃ puruṣaṃ pṛcchāmi iti  dṛśyate tv agryayā buddhyā iti ca śrutiḥ  śāstra-yonitvāt iti sūtraṃ ca  ucyate, avidyā-kalpita-sambandhena śabda-janyāyāṃ buddhi-vṛttau caramāyāṃ paramānanda-bodha-rūpe śuddhe vastuni pratibimbite 'vidyā-tat-kāryayoḥ kalpitayor nivṛtty-upapatter upacāreṇa viṣayatvābhidhānāt  atas tatra kalpitam aivdyā-sambandhaṃ pratipādayitum āha kūṭasthaṃ, yan mithyā-bhūtaṃ satyatayā pratīyate tat-kūṭam iti lokair ucyate  yathā kūṭa-kārṣā-paṇaḥ kūṭa-sākṣitvam ity ādau  ajñānam api māyākhyaṃ saha kārya-prapañcena mithyā-bhūtam api laukikaiḥ satyatayā pratīyamānaṃ kūṭaṃ tasminn ādhyāsikena sambandhenādhiṣṭhānatayā tiṣṭhatīti kūṭastham ajñāna-tat-kāryādhiṣṭhānam ity arthaḥ  etena sarvānupapatti-parihāraḥ kṛtaḥ  ataeva sarva-vikārāṇām avidyā-kalpitatvāt tad-adhiṣṭhānam sākṣi-caitanyaṃ nirvikāram ity āha acalaṃ calanaṃ vikāraḥ  acalatvād eva dhruvam apariṇāmi nityam  etādṛśaṃ śuddhaṃ brahma māṃ paryupāsate śravaṇena pramāṇa-gatām asambhāvanām apohya mananena ca prameya-gatām anantaraṃ viparīta-bhāvanā-nivṛttaye dhyāyanti vijātīya-pratyaya-tiraskāreṇa taila-dhārāvad avicchinna-samāna-pratyaya-tiraskāreṇa taila-dhārāvad avicchinna-samāna-pratyaya-pravāheṇa nididhyāsana-saṃjñakena dhyānena viṣayīkurvantity arthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 3"}
{"quote": "kleśo 'dhikataras teṣām avyaktāsakta-cetasām  avyaktā hi gatir duḥkhaṃ dehavadbhir avāpyate", "category": "Epic, Mahabharata", "book": "Bhagavad Gita", "position": "Chapter 12, Verse 5"}
{"quote": "śrīdharaḥ - nanu ca te 'pi cet tvām eva prāpnuvanti tarhītareṣāṃ yuktatamatvaṃ kuta ity apekṣāyāṃ kleśākleśa-kṛtaṃ viśeṣam āha kleśa iti tribhiḥ  avyakte nirviśeṣe 'kṣara āsaktaṃ ceto yeṣāṃ teṣāṃ kleśo 'dhikataraḥ  hi yasmād avyakta-viṣayā gatir niṣṭhā dehābhimānibhir duḥkhaṃ yathā bhavaty evam avāpyate  dehābhimānināṃ nityaṃ pratyak-pravaṇatvasya durghaṭatvād iti", "category": "Epic, Mahabharata", "book": "Bhagavad Gita", "position": "Chapter 12, Verse 5"}
{"quote": "atra svayam eva hetum āha bhagavān -- avyaktā hi gatiḥ  hi yasmād akṣarātmakaṃ gantavyaṃ phala-bhūtaṃ brahma duḥkhaṃ yathā syāt tathā kṛcchreṇa dehavadbhir deha-mānibhir avāpyate  sarva-karma-saṃnyāsaṃ kṛtvā gurum upasṛtya vedānta-vākyānāṃ tena tena vicāreṇa tat-tad-bhrama-nirākaraṇe mahān prayāsaḥ  pratyakṣa-siddhas tataḥ kleśo 'dhikataras teṣām ity uktam  yadyapy ekam eva phalaṃ tathāpi ye duṣkareṇopāyena prāpnuvanto bhavanti śreṣṭhā ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 5"}
{"quote": "teṣām asau kleśala eva śiṣyate nānyad yathā sthūla-tuṣāvaghātinām  [bhp 10.14.4] iti", "category": "Epic, Mahabharata", "book": "Bhagavad Gita", "position": "Chapter 12, Verse 5"}
{"quote": "ity ādau tasya satyatva-śravaṇāt  yaśodā-stanandhaya-vibhu-cid-vigrahasya para-brahmatva-śravaṇena tad-anta-stha-nirguṇākṣara-kalpanasya śraddhā-jāḍya-kṛtatvāt", "category": "Epic, Mahabharata", "book": "Bhagavad Gita", "position": "Chapter 12, Verse 5"}
{"quote": "ye tu sarvāṇi karmāṇi mayi saṃnyasya mat-parāḥ  ananyenaiva yogena māṃ dhyāyanta upāsate", "category": "Epic, Mahabharata", "book": "Bhagavad Gita", "position": "Chapter 12, Verse 6"}
{"quote": "teṣām ahaṃ samuddhartā mṛtyu-saṃsāra-sāgarāt  bhavāmi na cirāt pārtha mayy āveśita-cetasām", "category": "Epic, Mahabharata", "book": "Bhagavad Gita", "position": "Chapter 12, Verse 7"}
{"quote": "śrīdharaḥ - mad-bhaktānāṃ tu mat-prasādād anāyāsenaiva siddhir bhavatīty āha ye tv iti dvābhyām  ye mayi parameśvare sarvāṇi karmāṇi saṃnyasya samarpya mat-parā bhūtvā  māṃ dhyāyantaḥ  ananyena na vidyate 'nyo bhajanīyo yasmiṃs tenaiva  ekānta-bhakti-yogenopāsata ity arthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 6"}
{"quote": "teṣām iti  evaṃ mayy āveśitaṃ ceto yais teṣām  mṛtyu-yuktāt saṃsāra-sāgarād ahaṃ samyag uddhartācireṇa bhavāmi", "category": "Epic, Mahabharata", "book": "Bhagavad Gita", "position": "Chapter 12, Verse 7"}
{"quote": "mayy eva mana ādhatsva mayi buddhiṃ niveśaya  nivasiṣyasi mayy eva ata ūrdhvaṃ na saṃśayaḥ", "category": "Epic, Mahabharata", "book": "Bhagavad Gita", "position": "Chapter 12, Verse 8"}
{"quote": "śrīdharaḥ - yasmād evaṃ tasmāt mayy eveti  mayy eva saṅkalpa-vikalpātmakaṃ mana ādhatsva sthirīkuru  buddhim api vyavasāyātmikāṃ mayy eva niveśaya  evaṃ kurvan mat-prasādena labdha-jñānaḥ san ata ata ūrdhvaṃ dehānte mayy eva nivasiṣyasi nivatsyasi  yad ātmanā vāsaṃ kariṣyasi  nātra saṃśayaḥ  yathā ca śrutiḥ dehānte devaḥ paraṃ brahmā tārakaṃ vyacaṣṭe iti", "category": "Epic, Mahabharata", "book": "Bhagavad Gita", "position": "Chapter 12, Verse 8"}
{"quote": "madhusūdanaḥ - tad evam iyatā prabandhena saguṇopāsanāṃ stutvedānīṃ vidhatte mayy eveti  mayy eva saguṇe brahmaṇi manaḥ saṅkalpa-vikalpātmakam ādhatsva sthāpaya sarvā manovṛttīr mad-viṣayā eva kuru  eva-kārānuṣaṅgena mayy eva buddhim adhyavasāya-lakṣaṇāṃ niveśaya  sarvā buddhi-vṛttīr mad-viṣayā eva kuru, viṣayāntara-parityāgena sarvadā māṃ cintayety arthaḥ  tataḥ kiṃ syād ity ata āha nivasiṣyasi nivatsyasi labdha-jñānaḥ san mad-ātmanā mayy eva śuddha ata ūrdhvam etad-dehānte na saṃśayo nātra pratibandha-śaṅkā kartavyety arthaḥ  eva ata ūrdhvam ity atra sandhy-abhāvaḥ śloka-pūraṇārthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 8"}
{"quote": "viśvanāthaḥ --- yasmān mad-bhaktir eva śreṣṭhā tasmāt tvaṃ bhaktim eva kurv iti tām upadiśati mayy eveti tribhiḥ  eva-kāreṇa nirviśeṣa-vyāvṛttiḥ  mayi śyāmasundare pītāmbare vanamālini mana ādhatsva mat-smaraṇaṃ kurv ity arthaḥ  tathā buddhiṃ vivekavatīṃ niveśaya man-mananaṃ kurv ity arthaḥ  tac ca mananaṃ dhyāna-pratipādaka-śāstra-vākyānuśīlanam  tataś ca mayy eva nivasiṣyasīti chāndasam  mat-samīpa eva nivāsaṃ prāpnoṣīty arthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 8"}
{"quote": "baladevaḥ -- yasmād evaṃ tasmāt tvaṃ mayy eva na tu svātmani mana ādhatsva samāhitaṃ kuru  buddhiṃ mayi niveśayārpaya  evaṃ kurvāṇas tvaṃ mayy eva mama kṛṣṇasya sannidhāv eva nivatsyasi, na tu sa-niṣṭhavat sargādikam anubhavann aiśvarya-pradhānaṃ māṃ prāpsyasīty arthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 8"}
{"quote": "atha cittaṃ samādhātuṃ na śaknoṣi mayi sthiram  abhyāsa-yogena tato mām icchāptuṃ dhanaṃjaya", "category": "Epic, Mahabharata", "book": "Bhagavad Gita", "position": "Chapter 12, Verse 9"}
{"quote": "śrīdharaḥ - atrāśaktaṃ prati sugamopāyam āha atheti  sthiraṃ yathā bhavaty evaṃ mayi cittaṃ dhārayituṃ yadi śakto na bhavasi tarhi vikṣiptaṃ cittaṃ punaḥ punaḥ pratyāhṛtya mad-anusmaraṇa-lakṣaṇo yo 'bhyāsa-yogas tena māṃ prāptum iccha  prayatnaṃ kuru", "category": "Epic, Mahabharata", "book": "Bhagavad Gita", "position": "Chapter 12, Verse 9"}
{"quote": "madhusūdanaḥ - idānīṃ saguṇa-brahma-dhyānāśaktānām aśakti-tāratāmyena prathamaṃ pratimādau bāhye bhagavad-dhyānābhyāsas tad-aśaktau bhāgavata-dharmānuṣṭhānaṃ tad-aśaktau sarva-karma-phala-tyāga iti trīṇi sādhanāni tribhiḥ ślokair vidhatte atheti  atha pakṣāntare sthiraṃ yathā syāt tathā cittaṃ samādhātuṃ sthāpayituṃ mayi na śaknoṣi cet tata ekasmin pratimādāv ālambane sarvataḥ samāhṛtya cetasaḥ punaḥ punaḥ sthāpanam abhyāsas tat-pūrvako yogaḥ samādhis tenābhyāsa-yogena mām āptum iccha yatasva  he dhanañjaya ! bahūn śatrūn jitvā dhanam āhṛtavān asi rājasūyādy-artham ekaṃ manaḥ-śatruṃ jitvā tatva-jñāna-dhanam āhariṣyasīti na tavāścaryam iti sambodhanārthaḥ", "category": "Epic, Mahabharata", "book": "Bhagavad Gita", "position": "Chapter 12, Verse 9"}
{"quote": "viśvanāthaḥ --- sākṣāt smaraṇāsamarthaṃ prati tat-prāpty-upāyam āha atheti  abhyāsa-yogenānyatrānyatra gatam api manaḥ punaḥ pratyāhṛtya mad-rūpa eva sthāpanam abhyāsaḥ  sa eva yogas tena  prākṛtatvād iti kutsita-rūpa-rasādiṣu calantyā manonadyās teṣu calanaṃ nirudhya atisubhadreṣu madīya-rūpa-rasādiṣu tac-calanaṃ śanaiḥ śanaiḥ sampādayety arthaḥ  he dhanañjayeti bahūn śatrūn jitvā dhanam āhṛtavatā tvayā mano 'pi jitvā dhyāna-dhanaṃ grahītuṃ śakyam eveti bhāvaḥ", "category": "Epic, Mahabharata", "book": "Bhagavad Gita", "position": "Chapter 12, Verse 9"}
{"quote": "baladevaḥ - nanu gaṅgeva yeṣāṃ mano-vṛtti-rodhavatī teṣāṃ tvat-prāptis tvarayā syān mama tu tādṛśī na tad-vṛttis tataḥ kathaṃ seti cet tatrāha atheti  sthiraṃ yathā syāt tathā mayi cittaṃ samyag anāyāsenādhātum arpayituṃ na śaknoṣi cet tato 'bhyāsa-yogena mām āptum iccha yatasva  tato 'nyatra gatasya manasaḥ pratyāhṛtya śanaiḥ śanair mayi sthāpanam abhyāsas tena manasi mat-pravaṇe sati mat-prāptiḥ sulabhā syād iti bhāvaḥ", "category": "Epic, Mahabharata", "book": "Bhagavad Gita", "position": "Chapter 12, Verse 9"}
{"quote": "abhyāse 'py asamartho 'si mat-karma-paramo bhava  mad-artham api karmāṇi kurvan siddhim avāpsyasi", "category": "Epic, Mahabharata", "book": "Bhagavad Gita", "position": "Chapter 12, Verse 10"}
{"quote": "śrīdharaḥ - yadi punar naivaṃ tatrāha abhyāsa iti  yadi punar abhyāse 'py aśakto 'si tarhi mat-prīty-arthāni yāni karmāṇi ekādaśy-upavāsa-vrata-caryā-pūjā-nāma-saṅkīrtanādīni tad-anuṣṭhānam eva paramaṃ yasya tādṛśo bhava  evaṃ-bhūtāni karmāṇy api mad-arthaṃ kurvan mokṣaṃ prāpsyasi", "category": "Epic, Mahabharata", "book": "Bhagavad Gita", "position": "Chapter 12, Verse 10"}
{"quote": "madhusūdanaḥ - mat-prīṇanārthaṃ karma mat-karma śravaṇa-kīrtanādi-bhāgavata-dharmas tat-paramas tad-eka-niṣṭho bhava  abhyāsāsamarthye mad-arthaṃ bhāgavata-dharma-saṃjñakāni karmāṇy api kurvan siddhiṃ brahma-bhāva-lakṣaṇāṃ sattva-śuddhi-jñānotpatti-dvāreṇāvāpsyasi", "category": "Epic, Mahabharata", "book": "Bhagavad Gita", "position": "Chapter 12, Verse 10"}
{"quote": "viśvanāthaḥ --- abhyāse 'pīti yathā pitta-dūṣitā rasanā matsyaṇḍikāṃ necchati  tathaivāvidyā-dūṣitaṃ manas tad-rūpādikaṃ madhuram api na gṛhṇātīty atas tena durgraheṇa mahā-prabalena manasā saha yoddhuṃ mayā naiva śakyata iti manyase ced iti bhāvaḥ  mat-karmāṇi paramāṇi yasya saḥ  karmāṇi madīya-śravaṇa-kīrtana-vandanārcana-man-mandira-mārjanābhyukṣaṇa-puṣpāharaṇādi-paricaraṇādi kurvan vināpi mat-smaraṇaṃ siddhiṃ premavat-pārṣadatva-lakṣaṇāṃ prāpsyatīti", "category": "Epic, Mahabharata", "book": "Bhagavad Gita", "position": "Chapter 12, Verse 10"}
{"quote": "baladevaḥ - nanu vāyor iva manaso 'ticāpalyāt tasya pratyāhāre mama na śaktir iti cet tatrāha abhyāse 'pīti  ukta-lakṣaṇe 'bhyāse 'pi cet tvam asamarthas tarhi mat-karmāṇi paramāṇi pumartha-bhūtāni yasya tādṛśo bhava  tāni ca man-niketa-nirmāṇa-mat-puṣpa-bāṭī-secanādīni pūrvam uktāni  evaṃ sukarāṇi mad-arthāni karmāṇi kurvāṇas tvaṃ tatra tarāti-manojña-man-mūrty-uddeśa-mahimnā tādṛśe mayi nirata-manāḥ saṃsiddhiṃ mat-sāmīpya-lakṣaṇām avāpsyasīty atisugamo 'yam upāyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 10"}
{"quote": "athaitad apy aśakto 'si kartuṃ mad-yogam āśritaḥ  sarva-karma-phala-tyāgaṃ tataḥ kuru yatātmavān", "category": "Epic, Mahabharata", "book": "Bhagavad Gita", "position": "Chapter 12, Verse 11"}
{"quote": "śrīdharaḥ - atyantaṃ bhagavad-dharma-pariniṣṭhāyām aśaktasya pakṣāntaram āha atheti  yady etad api kartuṃ na śaknoṣi tarhi mad-ayogaṃ mad-eka-śaraṇatvam āśritaḥ san sarveṣāṃ dṛṣṭādṛṣṭārthānām āvaśyakānāṃ cāgnihotrādi-karmaṇāṃ phalāni niyata-cittaṃ bhūs tvā parityaja  etad uktaṃ bhavati mayā tāvad īśvarājñayā yathā-śakti karmāṇi kartavyāni  phalaṃ tāvad dṛṣṭam adṛṣṭaṃ vā parameśvarādhīnam ity evaṃ mayi bhāram āropya phalāsaktiṃ parityajya vartamāno mat-prasādena kṛtārtho bhaviṣyasīti  madhusūdanaḥ - atha bahir-viṣayākṛṣṭa-cetastvād etan-mat-karma-paratvam api kartuṃ na śaknoṣi, tato mad-yogaṃ mad-eka-śaraṇatvam āśrito mayi sarva-karma-samarpaṇaṃ mad-yogas taṃ vāśritaḥ san yatātmavān yataḥ saṃyata-sarvendriya ātmavān vivekī ca san sarva-karma-phala-tyāgaṃ kuru phalābhisandhiṃ tyajety arthaḥ  viśvanāthaḥ --- etad api kartum aśaktaś cet tarhi mad-yogam āśrito mayi sarva-karma-samarpaṇam  mad-yogas tam āśritaḥ san sarva-karma-phala-tyāgaṃ prathama-ṣaṭkoktaṃ kuru  ayam arthaḥ -- prathama-ṣaṭke bhagavad-arpita-niṣkāma-karma-yoga eva mokṣopāya uktaḥ  dvitīya-ṣaṭke 'smin bhakti-yoga eva bhagavat-prāpty-upāya uktaḥ  sa ca bhakti-yogo dvividhaḥ - bhagavan-niṣṭho 'ntaḥ-karaṇa-vyāpāro, bahiṣkaraṇa-vyāpāraś ca  tatra prathamas trividhaḥ - smaraṇātmako, mananātmakaś cākhaṇḍa-smaraṇāsāmarthye tad-anurāgināṃ tad-abhyāsa-rūpaṃ ceti trika evāyaṃ manda-dhiyāṃ durgamaḥ  sudhiyāṃ niraparādhānāṃ tu sugama eva  dvitīyaḥ śravaṇa-kīrtanātmakaṃ tu sarveṣāṃ sugama evopāyaḥ  evam ubhayopāya-vanto 'dhikāriṇaḥ sarvataḥ prakṛṣṭā dvitīya-ṣaṭke 'sminn uktāḥ  etat-kṛtya-samarthā indriyāṇāṃ bhagavan-niṣṭhīkṛtāv aśraddhālavaś ca bhagavad-arpita-niṣkāma-karmiṇaḥ prathama-ṣaṭkotādhikāriṇo 'smān nikṛṣṭā eveti", "category": "Epic, Mahabharata", "book": "Bhagavad Gita", "position": "Chapter 12, Verse 11"}
{"quote": "baladevaḥ - atha mahākulīnatva-loka-mukhyatvādinā pratibandhena bādhitas tvam anyo vai tan-man-niketa-vimārjanādi-mat-prītikara-mati-sukaram api karma cet kartum aśakto 'si tato mad-yogaṃ mac-charaṇatām āśritaḥ san sarveṣām anuṣṭhīyamānānāṃ karmaṇāṃ phala-tyāgaṃ kuru yatātmavān vijita-manā bhūtvā, tathā ca phalābhisandhi-śūnyair agnihotra-darśa-paurṇamāsy-ādibhir mad-ārādhana-rūpaiḥ karmabhir viṣa-tantuvad-antar-abhyuditena jñānena sva-parātmanoḥ śeṣa-śeṣi-bhāve 'bhyudite sva-śeṣiṇi sarvottamatvena vidite śanaiḥ śanaiḥ parāpi bhaktiḥ syād iti  evam eva vakṣyati yataḥ pravṛttir bhūtānāṃ ity ādinā mad-bhaktiṃ labhate parām ity anena", "category": "Epic, Mahabharata", "book": "Bhagavad Gita", "position": "Chapter 12, Verse 11"}
{"quote": "śreyo hi jñānam abhyāsāj jñānād dhyānaṃ viśiṣyate  dhyānāt karma-phala-tyāgas tyāgāc chāntir anantaram", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "śrīdharaḥ - tam imaṃ phala-tyāgaṃ stauti śreya iti  samyag-jñāna-rahitād abhyāsāt yukti-sahitopadeśa-pūrvakaṃ jñānaṃ śreṣṭham  tasmād api tat-pūrvaṃ dhyānaṃ viśiṣṭam  tatas tu taṃ paśyati niṣkalaṃ dhyāyamāna iti śruteḥ  tasmād apy ukta-lakṣaṇaḥ karma-phala-tyāgaḥ śreṣṭhaḥ  tasmād evaṃbhūtāt karma-phala-tyāgāt karmasu tat-phaleṣu cāsakti-nivṛttyā mat-prasādena ca samanantaram eva saṃsāra-śāntir bhavati", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "ity ādi śrutiṣu prajahāti yadā kāmān sarvān ity ādi-sthita-prajña-lakṣaṇeṣu ca sarva-kāma-tyāgasyāmṛtatva-sādhanatvam avagatam  karma-phalāni ca kāmās tat-tyāgo 'pi kāma-tyāgatva-sāmānyāt sarva-kāma-tyāga-phalena stūyate  yathāgastyena brāhmaṇena samudraḥ pīta iti, yathā vā jāmadagnyena brāhmaṇena niḥkṣatrā pṛthivī kṛteti bāhmaṇatva-sāmānyād idānīntanā api brāhmaṇā aparimeya-parākramatvena stūyante tadvat", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "mayy arpitātmā mad-dhyāna-niṣṭhaḥ  tyāgād vaitṛṣṇyād anantaram eva śāntir mad-rūpa-guṇādikaṃ vinā sarva-viṣayeṣv evendriyāṇām uparatiḥ  atra pūrvārdhe śreyaḥ iti viśiṣyate iti pada-dvayenānvayād uttarārdhe tu anantaram ity anenaivānvayād eṣaiva vyākhyā samyag upapadyate nānyety avadheyam", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "baladevaḥ - sukaratvād apramādatvāj jñāna-garbhatvāc cānibhisaṃhitaṃ phalaṃ karma-yogaṃ stauti śreyo hīti  abhyāsān mat-smṛti-sātatya-rūpād aniṣpannāj jñānaṃ svātma-sākṣātkṛti-rūpaṃ śreyaḥ praśastataram  paramātmopalabdhi-dvāratvāt jñānāc ca tasmād aniṣpannāt sādhana-bhūtaṃ dhyānaṃ svātma-cintana-lakṣaṇaṃ viśiṣyate sva-hitatve śreyo bhavati  dhyānāc ca tasmād aniṣpannāt karma-phala-tyāgād anantaraṃ śāntis tyakta-phalād anuṣṭhitā karmaṇo 'nantaraṃ manaḥ-śuddhir ity arthaḥ  tathā ca śuddhe manasi dhyānaṃ niṣpadyate  niṣpanne dhyāne sva-sākṣātkṛti-rūpaṃ jñānaṃ  jñāne niṣpanne tat-phala-bhūtaṃ paramātma-jñānam  tena parā bhaktis tayiśvarya-pradhānasya mama prāptir iti durgamo 'yam upāya iti bhāvaḥ  na cāyam arjunaṃ praty upadeśas tasyaikāntitvāt  san-niṣṭhā niṣkāma-karma-ratā hari-dhyāyinaś ca svātmānam anubhūya tato 'bhyuditayā hari-viṣayakatyā pāramaiśvarya-guṇayā parayā bhaktyā hariṃ premāspadam anubhavanto vimucyanta iti gītā-śāstrārtha-paddhatiḥ  kintv ekāntitvāsaktaṃ pratīti-bodhyam", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "adveṣṭā sarva-bhūtānāṃ maitraḥ karuṇa eva ca  nirmamo nirahaṃkāraḥ sama-duḥkha-sukhaḥ kṣamī", "category": "Epic, Mahabharata", "book": "Bhagavad Gita", "position": "Chapter 12, Verse 13"}
{"quote": "saṃtuṣṭaḥ satataṃ yogī yatātmā dṛḍha-niścayaḥ  mayy arpita-mano-buddhir yo mad-bhaktaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 14"}
{"quote": "śrīdharaḥ - evaṃ-bhūtasya bhaktasya kṣipram eva parameśvara-prasāda-hetūn dharmān āha adveṣṭety aṣṭabhiḥ  sarva-bhūtānāṃ yathāyatham adveṣṭā maitraḥ karuṇaś ca  uttameṣu dveṣa-śūnyaḥ  sameṣu mitratayā vartata iti maitraḥ  hīneṣu kṛpālur ity arthaḥ  nirmamo nirahaṃkāraś ca kṛpālutvād eva anyaiḥ saha same duḥkha-sukhe yasya saḥ  kṣamī kṣamāśīlaḥ", "category": "Epic, Mahabharata", "book": "Bhagavad Gita", "position": "Chapter 12, Verse 13"}
{"quote": "saṃtuṣṭa iti  satataṃ lābhe 'lābhe ca saṃtuṣṭaḥ suprasanna-cittaḥ  yogī apramattaḥ yatātmā saṃyata-svabhāvaḥ  dṛḍho mad-viṣayo yasya  mayy arpite mano-buddhī yena  evaṃbhūto yo mad-bhaktaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 14"}
{"quote": "sarvāṇi bhūtāny ātmatvena paśyann ātmano duḥkha-hetāv api pratikūla-buddhy-abhāvān na dveṣṭā sarva-bhūtānāṃ kintu maitrī snigdhatā tadvān  yataḥ karuṇaḥ karuṇā duḥkhiteṣu dayā tadvān sarva-bhūtābhaya-dātā paramahaṃsa-parivrājaka ity arthaḥ  nirmamo dehe 'pi mameti pratyaya-rahitaḥ  nirahaṅkāro vṛtta-svādhyāyādi-kṛtāhaṅkārān niṣkrāntaḥ  dveṣa-rāgayor apravartakatvena same duḥkha-sukhe yasya saḥ  ataeva kṣamī ākrośana-tāḍanādināpi na vikriyām āpadyate", "category": "Epic, Mahabharata", "book": "Bhagavad Gita", "position": "Chapter 12, Verse 13"}
{"quote": "tasyaiva viśeṣaṇāntarāṇi santuṣṭa iti  satataṃ śarīra-sthiti-kāraṇasya lābhe 'lābhe ca saṃtuṣṭaḥ utpannālaṃ-pratyayaḥ  tathā guṇaval-lābhe viparyaye ca  satatam iti sarvatra sambadhyate  yogī samāhita-cittaḥ  yatātmā saṃyata-śarīrendriyādi-saṃghātaḥ  dṛḍhaḥ kutārkikair abhibhavitum aśakyatayā sthiro niścayo 'ham asmy akaartra-bhloktṛ-saccidānandādvitīyaṃ brahmety adhyavasāyo yasya sa dṛḍha-niścayaḥ sthita-prajña ity arthaḥ  mayi bhagavati vāsudeve śuddhe brahmaṇi arpita-mano-buddhiḥ samarpitāntaḥ-karaṇaḥ  īdṛśo yo mad-bhaktaḥ śuddhākṣara-brahmavit sa me priyaḥ, mad-ātmatvāt", "category": "Epic, Mahabharata", "book": "Bhagavad Gita", "position": "Chapter 12, Verse 14"}
{"quote": "yasmān nodvijate loko lokān nodvijate ca yaḥ  harṣāmarṣa-bhayodvegair mukto yaḥ sa ca me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 15"}
{"quote": "śrīdharaḥ - kiṃ ca yasmād iti  yasmāt sakāśāl loko jano nodvijate bhaya-śaṅkayā saṃkṣobhaṃ na prāpnoti  yaś ca lokān nodvijate  yaś ca svābhāvikair harṣādibhir yuktaḥ  tatra harṣaḥ svasyeṣṭa-lābha utsāhaḥ  amarṣaḥ parasya lābhe 'sahanam  bhayaṃ trāsaḥ  udvego bhayādi-nimittaś citta-kṣobhaḥ  etair vimukto yo mad-bhaktaḥ sa ca me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 15"}
{"quote": "madhusūdanaḥ - punas tasyaiva viśeṣaṇāni yasmād iti  yasmāt sarva-bhūtābhaya-dāyinaḥ saṃnyāsino hetor nodvijate na santapyate loko yaḥ kaścid api janaḥ  tathā lokān niraparādhodvejanaika-vratāt khala-janān nodvijate ca yaḥ  advaita-darśitvāt parama-kāruṇikatvena kṣamā-śīlatvāc ca  kiṃ ca harṣaḥ svasya priya-lābhe romāñcāśru-pātādi-hetur ānandābhivyañjakaś citta-vṛtti-viśeṣaḥ  amarṣaḥ parotkarṣāsahana-rūpaś citta-vṛtti-viśeṣaḥ  bhayaṃ vyāghrādi-darśanādhīnaś citta-vṛtti-viśeṣas trāsaḥ  udvega ekākī kathaṃ vijane sarva-parigraha-śūnyo jīviṣyāmīty evaṃvidho vyākulatā-rūpaś citta-vṛtti-viśeṣas tair harṣāmarṣa-bhayodvegair mukto yaḥ  advaita-darśitayā tad-ayogyatvena tair eva svayaṃ parityakto na tu teṣāṃ tyāgāya svayaṃ vyāpṛta iti yāvat  tena mad-bhakta ity anukṛṣyate  īdṛśo mad-bhakto yaḥ sa me priya iti pūrvavat", "category": "Epic, Mahabharata", "book": "Bhagavad Gita", "position": "Chapter 12, Verse 15"}
{"quote": "viśvanāthaḥ --- kiṃ ca yasyāsti bhaktir bhagavaty akiṃcanā sarvair guṇais tatra samāsate surāḥ [bhp 5.18.12] ity-ādy-ukter mat-prīti-janakā anye 'pi guṇā mad-bhaktyā muhur abhyastayā svata evotpadyante, tān api tvaṃ śṛṇv ity āha  yasmād iti pañcabhiḥ  harṣādibhiḥ prākṛtair harṣāmarṣa-bhayodvegair mukta ity ādinoktān api kāṃścid guṇān durlabhatva-jñāpanārthaṃ punar āha yo na hṛṣyatīti", "category": "Epic, Mahabharata", "book": "Bhagavad Gita", "position": "Chapter 12, Verse 15"}
{"quote": "baladevaḥ - yasmāl lokaḥ ko 'pi jano nodvijate bhaya-śaṅkayā kṣobhaṃ na labhate  yaḥ kāruṇikatvāj janodvejakaṃ karma na karoti  lokāc ca yo nodvijate sarvāvirodhitva-viniścayād yad-udvejakaṃ karma loko na karoti  yaś ca harṣādibhiḥ kartṛbhir mukto, na tu teṣāṃ mocane svayaṃ vyāpārī  atigambhīrātma-rati-nimagnatvāt tat-sparśenāpi rahita ity arthaḥ  tatra sva-bhogyāgamotsāho harṣaḥ, para-bhogyāgamāsahanam amarṣaḥ  duṣṭa-sattva-darśanādhīno vitrāsaḥ bhayam  kathaṃ nirudyamasya mama jīvanam iti vikṣobhas tūdvegaḥ  etāś catasraś citta-vṛttayaḥ", "category": "Epic, Mahabharata", "book": "Bhagavad Gita", "position": "Chapter 12, Verse 15"}
{"quote": "anapekṣaḥ śucir dakṣa udāsīno gata-vyathaḥ  sarvārambha-parityāgī yo mad-bhaktaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 16"}
{"quote": "śrīdharaḥ - kiṃ ca anapekṣa iti  anapekṣo yadṛcchayopasthite 'py arthe nispṛhaḥ  śucir bāhyābhyantara-śauca-sampannaḥ  dakṣo 'nalasaḥ  udāsīnaḥ pakṣapāta-rahitaḥ  gata-vyatha ādhi-śūnyaḥ  sarvān dṛṣṭādṛṣṭārthān ārambhānudyamān parityaktuṃ śīlaṃ yasya saḥ  evaṃ-bhūtaḥ san yo mad-bhaktaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 16"}
{"quote": "madhusūdanaḥ - kiṃ ca anapekṣa iti  nirapekṣaḥ sarveṣu bhogopakaraṇeṣu yadṛcchopanīteṣv api niḥspṛhaḥ  śuci-bāhyābhyantara-śauca-sampannaḥ  dakṣa upasthiteṣu jñātavyeṣu kartavyeṣu ca sadya eva jñātuṃ kartuṃ ca samarthaḥ  udāsīno na kasyacin mitrādeḥ pakṣaṃ bhajate yaḥ  gata-vyathaḥ parais tāḍyamānasyāpi gatā notpannā vyathā pīḍā yasya saḥ  utpannāyām api vyathāyām apakarṛṣv anapakartṛtvaṃ kṣamitvam  vyathā-kāraṇeṣu satsv apy anutpanna-vyathatvaṃ gata-gata-vyathatvam iti bhedaḥ  aihikāmuṣmika-phalāni sarvāṇi karmāṇi sarvārambhās tān parityaktuṃ śīlaṃ yasya sa sarvārambha-parityāgī sannyāsī yo mad-bhaktaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 16"}
{"quote": "viśvanāthaḥ --- anapekṣo vyavahārika-kāryāpekṣā-rahita udāsīno vyavahārika-lokeṣv anāsaktaḥ  sarvān vyavahārikān dṛṣṭādṛṣṭārthāṃs tathā pāramārthikān api kāṃścit śāstrādhyāpanādīn ārambhān udyamān parihartuṃ śīlaṃ yasya saḥ", "category": "Epic, Mahabharata", "book": "Bhagavad Gita", "position": "Chapter 12, Verse 16"}
{"quote": "baladevaḥ - anapekṣaḥ svayam āgate 'pi bhogye nispṛhaḥ  śucir bāhyābhyantara-pāvitryavān  dakṣaḥ sva-śāstrārtha-vimarśa-samarthaḥ  udāsīnaṃu para-pakṣāgrāhī  gata-vyatho 'pakṛto 'py ādhi-śūnyaḥ  sarvārambha-parityāgī sva-bhakti-pratīpākhilodyama-rahitaḥ", "category": "Epic, Mahabharata", "book": "Bhagavad Gita", "position": "Chapter 12, Verse 16"}
{"quote": "yo na hṛṣyati na dveṣṭi na śocati na kāṅkṣati  śubhāśubha-parityāgī bhaktimān yaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 17"}
{"quote": "śrīdharaḥ - kiṃ ca ya iti  priyaṃ prāpya yo na hṛṣyati  apriyaṃ prāpya yo na dveṣṭi  iṣṭārtha-nāśe sati yo na śocati  aprāptam arthaṃ yo na kāṅkṣati  śubhāśubhe puṇya-pāpe parityaktuṃ śīlaṃ yasya saḥ  evaṃ-bhūto bhūtvā yo mad-bhaktimān sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 17"}
{"quote": "madhusūdanaḥ - kiṃ ca ya iti  sama-duḥkha-sukha ity etad vivṛṇoti  yo na hṛṣyatīṣṭa-prāptau, na dveṣṭi aniṣṭa-prāptau na śocati prāpteṣṭa-viyoge  na kāṅkṣati aprāpteṣṭa-yoge  sarvārambha-parityāgīty etad vivṛṇoti śubhāśubhe sukha-sādhana-duḥkha-sādhane karmaṇī parityaktuṃ śīlam asyeti śubhāśubha-parityāgī bhaktimān yaḥ sa me priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 17"}
{"quote": "baladevaḥ - yaḥ priyaṃ putra-śiṣyādi prāpya na hṛṣyati  apriyaṃ tat prāpya tatra na dveṣṭi  priye tasmin vinaṣṭe na śocati  aprāptam tan nākāṅkṣati  śubhaṃ puṇyam aśubhaṃ pāpaṃ tad-ubhayaṃ pratibandhakatva-sāmyāt parityaktuṃ śīlaṃ yasya saḥ", "category": "Epic, Mahabharata", "book": "Bhagavad Gita", "position": "Chapter 12, Verse 17"}
{"quote": "samaḥ śatrau ca mitre ca tathā mānāpamānayoḥ  śītoṣṇa-sukha-duḥkheṣu samaḥ saṅga-vivarjitaḥ", "category": "Epic, Mahabharata", "book": "Bhagavad Gita", "position": "Chapter 12, Verse 18"}
{"quote": "tulya-nindā-stutir maunī saṃtuṣṭo yena kenacit  aniketaḥ sthira-matir bhaktimān me priyo naraḥ", "category": "Epic, Mahabharata", "book": "Bhagavad Gita", "position": "Chapter 12, Verse 19"}
{"quote": "śrīdharaḥ - kiṃ ca sama iti  śatrau ca mitre ca sama eka-rūpaḥ  mānāpamānayor api tathā sama eva  harṣa-viṣāda-śūnya ity arthaḥ  śītoṣṇayoḥ sukha-duḥkhayoś ca samaḥ  saṅga-vivarjitaḥ kvacid apy anāsaktaḥ", "category": "Epic, Mahabharata", "book": "Bhagavad Gita", "position": "Chapter 12, Verse 18"}
{"quote": "kiṃ ca tulya-nindā-stutir iti  tulyā nindā-stutiś ca yasya saḥ  maunī saṃyata-vāk  yena kenacit yathā-labdhena saṃtuṣṭaḥ  aniketo niyatāvāsa-śūnyaḥ  sthira-matir vyavasthita-cittaḥ  evaṃ-bhūto bhaktimān yaḥ sa naro mama priyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 19"}
{"quote": "madhusūdanaḥ - kiṃ ca sama iti  pūrvasyaiva prapañcaḥ  saṅga-vivarjitaś cetanācetana-sarva-viṣaya-śobhanādhyāsa-rahitaḥ  sarvadā harṣa-viṣāda-śūnya ity arthaḥ  spaṣṭam", "category": "Epic, Mahabharata", "book": "Bhagavad Gita", "position": "Chapter 12, Verse 18"}
{"quote": "kiṃ ca tulya-nindā-stutir iti  nindā doṣa-kathanam  stutir guṇa-kathanam  te duḥkha-sukhājanakatayā tulye yasya sa tathā  maunī saṃyata-vāk  nanu śarīra-yātrā-nirvāhāya vāg-vyāpāro 'pekṣita eva nety āha saṃtuṣṭo nivṛtta-spṛhaḥ  kiṃ ca -- aniketo niyata-nivāsa-rahitaḥ  sthirā paramārtha-vastu-viṣayā matir yasya sa sthira-matiḥ  īdṛśo yo bhaktimān sa me priyo naraḥ  atra punaḥ punar bhakter upādānaṃ bhaktir evāpavargasya puṣkalaṃ kāraṇam iti draḍhayitum  viśvanāthaḥ --- aniketaḥ prākṛta-svāspadāsakti-śūnyaḥ 18-19 baladevaḥ - samaḥ śatrau ceti sphuṭārthaḥ  saṅga-varjitaḥ kusaṅga-śūnyaḥ  tulyeti nindayā duḥkhaṃ stutyā sukhaṃ ca yo na vindati  maunī yata-vāk sveṣṭa-manana-śīlo vā  yena kenacid adṛṣṭākṛṣṭena rukṣeṇa snigdhena vānnādinā santuṣṭaḥ  aniketo niyata-nivāsa-rahito niketa-moha-śūnyo vā  sthira-matir niścita-jñānaḥ  eṣv adveṣṭety ādiṣu saptasu yeṣu guṇānāṃ punar apy abhidhānaṃ tat teṣām atidaurlabhya-jñāpanārtham ity adoṣaḥ  san-niṣṭhādīnāṃ tri-vidhānāṃ bhaktānāṃ sambhūya sthitā ete 'dveṣṭṛtvādayo dharmā yathā-sambhava-tāratamyenaiva sudhībhiḥ saṅgamanīyāḥ 18-19", "category": "Epic, Mahabharata", "book": "Bhagavad Gita", "position": "Chapter 12, Verse 19"}
{"quote": "ye tu dharmyāmṛtam idaṃ yathoktaṃ paryupāsate  śraddadhānā mat-paramā bhaktās te 'tīva me priyāḥ", "category": "Epic, Mahabharata", "book": "Bhagavad Gita", "position": "Chapter 12, Verse 20"}
{"quote": "śrīdharaḥ : uktaṃ dharma-jātaṃ sapahalam upasaṃharati ye tv iti  yathoktam ukta-prakāram  dharma evāmṛtam  amṛtatva-sādhanatvāt  dharmyāmṛtam iti kecit paṭhanti  ye tad upāsate 'nutiṣṭhanti śraddhāṃ kurvantaḥ  mat-parāś ca santaḥ  mad-bhaktās te 'tīva me priyā iti", "category": "Epic, Mahabharata", "book": "Bhagavad Gita", "position": "Chapter 12, Verse 20"}
{"quote": "", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "yasmād dharmāmṛtam idaṃ śraddhayānutiṣṭhan bhagavato viṣṇoḥ parameśvarasyātīva priyo bhavati tasmād idaṃ jñānavataḥ svabhāva-siddhatayā lakṣaṇam api mumukṣuṇātma-tattva-jijñāsunātma-jñānopāyatvena yatnād anuṣṭheyaṃ viṣṇoḥ paramaṃ padaṃ jigamiṣuṇeti vākyārthaḥ  tad evaṃ sopādhika-brahmābhidhyāna-paripākān nirupādhikaṃ brahmānusandadhānasyādveṣṭṛtvādi-dharma-viśiṣṭasya mukhyasyādhikāriṇaḥ śravaṇa-manana-nididhyāsanāny āvartayato vedānta-vākyārtha-tattva-sākṣātkāra-sambhavāt tato mukty-upapater mukti-hetu-vedānta-mahāvākyārthānvaya-yogyas tat-padārtho 'nusandheya iti madhyamena ṣaṭkena siddham", "category": "Epic, Mahabharata", "book": "Bhagavad Gita", "position": "Chapter 12, Verse 20"}
{"quote": "", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "viśvanāthaḥ : uktavān bahuvidha-svabhakta-niṣṭhān dharmān upasaṃharan kārtsnyenaital-lipsūnāṃ tac-chravaṇa-vicāraṇādi-phalam āha ye tv iti  ete bhakty-uttha-śānty-uttha-dharmā na prākṛtā guṇāḥ bhaktyā tuṣyati kṛṣṇo na guṇaiḥ ity ukta-koṭitaḥ  tu bhinnopakrame ukta-lakṣaṇā bhaktā ekaika-susvabhāva-niṣṭhāḥ  ete tu tat-tat-sarva-sal-lakṣaṇepsavaḥ sādhakā api tebhyaḥ siddhebhyo 'pi śreṣṭhāḥ  ataevāteti padam", "category": "Epic, Mahabharata", "book": "Bhagavad Gita", "position": "Chapter 12, Verse 20"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsu dvādaśo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "baladevaḥ : ukta-bhakti-yogam upasaṃharan tasmin niṣṭhā-phalam āha ye tv iti  ye bhaktā yathoktaṃ mayy āveśya mano ye mām ity ādibhir yathā-gatam idaṃ dharmāmṛtaṃ paryupāsate  prāpyaṃ mām iva prāpakaṃ tat samāśrayanti  śraddadhānā bhakti-śraddhā-lavo mat-paramā man-niratās te mamātīva priyā bhavanti", "category": "Epic, Mahabharata", "book": "Bhagavad Gita", "position": "Chapter 12, Verse 20"}
{"quote": "iti śrīmad-bhagavad-gītopaniṣad-bhāṣye ekādaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 12, Verse 12"}
{"quote": "śrī-bhagavān uvāca idaṃ śarīraṃ kaunteya kṣetram ity abhidhīyate  etad yo vetti taṃ prāhuḥ kṣetrajña iti tadvidaḥ", "category": "Epic, Mahabharata", "book": "Bhagavad Gita", "position": "Chapter 13, Verse 1"}
{"quote": "teṣām ahaṃ samuddhartā mṛtyu-saṃsāra-sāgarāt, bhavāmi na cirāt pārtha [gītā 12.7] iti pūrvaṃ pratijñātam  na cātma-jñānaṃ vinā saṃsārād uddharaṇaṃ sambhavatīti tattva-jñānopadeśārthaṃ prakṛti-puruṣa-vivekādhyāya ārabhyate  tatra yat saptame 'dhyāye aparā parā ceti prakṛti-dvayam uktaṃ tayor avivekāj jīva-bhāvam āpannasya cid-aṃśasyāyaṃ saṃsāraḥ  yābhyāṃ ca jīvopabhogārtham īśvarasya sṛṣṭy-ādiṣu pravṛttiḥ  tad eva prakṛti-dvayaṃ kṣetra-kṣetrajña-śabda-vācyaṃ parasparaṃ viviktaṃ tattvato nirūpayiṣyan bhagavān uvāca idam iti  idaṃ bhogāyatanaṃ śarīraṃ kṣetram ity abhidhīyate  saṃsārasya praroha-bhūmitvāt  etad yo vetti ahaṃ mameti manyate taṃ kṣetrajña iti prāhuḥ  kṛṣībalavat tat-phala-bhoktṛtvāt  tad-vidaḥ kṣetra-kṣetrajñayor vivekajñāḥ", "category": "Epic, Mahabharata", "book": "Bhagavad Gita", "position": "Chapter 13, Verse 1"}
{"quote": "idam indriyāntaḥ-karaṇa-sahitaṃ bhogāyatanaṃ śarīraṃ he kaunteya ! kṣetram ity abhidhīyate  sasyasyevāsminn asakṛt karmaṇaḥ phalasya nirvṛtteḥ  etad yo vetti ahaṃ mamety abhimanyate taṃ kṣetrajña iti prāhuḥ kṛṣībalavat tat-phala-bhoktṛtvāt  tad-vidaḥ kṣetra-kṣetrajñayor viveka-vidaḥ  atra cābhidhīyata iti karmaṇi prayogeṇa kṣetrasya jaḍatvāt karmatvaṃ kṣetrajña-śabde ca dvityāṃ vinaveti-śabdam āharan svaprakāśatvāt karmatvābhāvam avivekina evāhuḥ sthūla-dṛśām agocaratvād iti kathayituṃ vilakṣaṇa-vacana-vyaktyaikatra kartṛ-padopādānena ca nirdiśati bhagavān", "category": "Epic, Mahabharata", "book": "Bhagavad Gita", "position": "Chapter 13, Verse 1"}
{"quote": "asyārthaḥ gṛdhnantīti gṛdhrā grāmecarā baddha-jīvā asya vṛkṣasyakaṃ phalaṃ duḥkham adanti, pariṇāmataḥ svargāder api duḥkha-rūpatvāt  araṇya-vāsā haṃsā mukta-jīvā eka-phalaṃ sukham adanti, sarvathā sukha-rūpasyāpavargasyāpy etaj-janyatvāt  evam ekam api saṃsāra-vṛkṣaṃ bahuvidha-naraka-svargāpavarga-prāpakatvād bahu-rūpaṃ māyā-śakti-samudbhūtatvān māyāmayam  ijyaiḥ pūjyair gurubhiḥ kṛtvā yo vedeti tad-vidaḥ kṣetra-kṣetrajñayor veditāraḥ", "category": "Epic, Mahabharata", "book": "Bhagavad Gita", "position": "Chapter 13, Verse 1"}
{"quote": "adanti caikaṃ phalam asya gṛdhnā grāmecarā ekam araṇya-vāsāḥ  haṃsā ya ekaṃ bahu-rūpam ijyair māyā-mayaṃ veda sa veda vedam  iti  [bhp 11.12.23] śarīrātmavādī tu kṣetrajño na, kṣetratvema taj-jñānābhāvāt  bhg 13.2", "category": "Epic, Mahabharata", "book": "Bhagavad Gita", "position": "Chapter 13, Verse 1"}
{"quote": "kṣetrajñaṃ cāpi māṃ viddhi sarva-kṣetreṣu bhārata  kṣetra-kṣetrajñayor jñānaṃ yat taj jñānaṃ mataṃ mama", "category": "Epic, Mahabharata", "book": "Bhagavad Gita", "position": "Chapter 13, Verse 2"}
{"quote": "atra jīveśvarayor āvidyako bhedaḥ pāramārthikas tv abheda ity atra yuktayo bhāṣya-kṛdbhir varṇitāḥ  asmābhis tu grantha-vistara-bhayāt prāg eva bahudhoktatvāc ca nopanyastāḥ", "category": "Epic, Mahabharata", "book": "Bhagavad Gita", "position": "Chapter 13, Verse 2"}
{"quote": "viśvanāthaḥ : evaṃ kṣetra-jñānāt jīvātmanaḥ kṣetrajñatvam uktam, paramātmanas tu tato 'pi kārtsnyena sarva-kṣetrajñatvāt kṣetrajñatvam āha kṣetrajñam iti  sarva-kṣetreṣu niyantṛtvena sthitaṃ māṃ paramātmānaṃ kṣetrajñaṃ viddhi  jīvānāṃ pratyekam akaika-kṣetra-jñnānāṃ tad api na kṛtsnam  mama tv ekasyaiva sarva-kṣetrajñatvaṃ kṛtsnam eveti viśeṣo jñeyaḥ  kiṃ jñānam ity apekṣāyām āha kṣetreṇa saha kṣetrajñayor jīvātma-paramātanor yaj jñānaṃ kṣetra-jīvātma-paramātmanāṃ yaj jñānam ity arthaḥ  tad eva jñānaṃ mama mataṃ sammataṃ ca  tatra -grantha-virodhād vyākhyāntareṇa ekātmavāda-pakṣo nānukartavyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 2"}
{"quote": "tat kṣetraṃ yac ca yādṛk ca yad-vikāri yataś ca yat  sa ca yo yat-prabhāvaś ca tat samāsena me śṛṇu", "category": "Epic, Mahabharata", "book": "Bhagavad Gita", "position": "Chapter 13, Verse 3"}
{"quote": "śrīdharaḥ : tatra yady api caturviṃśatyā bhedair bhinnā prakṛtiḥ kṣetram ity ābhipretaṃ tathāpi deha-rūpeṇa pariṇatāyām eva tasyām ahaṃ-bhāvena avivekaḥ sphuṭa iti  tad-vivekārtham idaṃ śarīraṃ kṣetram ity ādy uktam  tad etat prapañcayiṣyan pratijānīte tad iti  yad uktaṃ mayā kṣetraṃ tat kṣetraṃ yat svarūpato jaḍaṃ dṛśyādi-svabhāvām  yādṛg yādṛśaṃ ca icchādi-dharmakam  yad-vikāri yair indriyādi-vikārair yuktam  yataś ca prakṛti-puruṣa-saṃyogād bhavati  yad iti yaiḥ prakāraiḥ sthāvara-jaṅgamādi-bhedaiḥ, bhinnam ity arthaḥ  sa ca kṣetrajño yat-svarūpo yat-prabhāvaś ca acintyaiśvarya-yogena yaiḥ prabhāvaiḥ sampannaḥ taṃ sarvaṃ saṅkṣepeto mattaḥ śṛṇu", "category": "Epic, Mahabharata", "book": "Bhagavad Gita", "position": "Chapter 13, Verse 3"}
{"quote": "viśvanāthaḥ : saṅkṣepeṇoktam arthaṃ vivaritum ārabhate tat kṣetraṃ śarīraṃ yac ca mahābhūta-prāṇendriyādi-saṅghāta-rūpam  yādṛk yādṛśecchādi-dharmakam  yad vikāri vairi-priyādi-vikārair yuktam  yataś ca prakṛti-puruṣa-saṃyogād udbhūtam  yad iti yaiḥ sthāvara-jaṅgamādi-bhedair bhinnam ity arthaḥ  sa kṣetrajño jīvātmā paramātmā ca  yat tad iti napuṃsakam anapuṃsakennaikavac ceti eka-śeṣaḥ  samāsena saṅkṣepeṇa", "category": "Epic, Mahabharata", "book": "Bhagavad Gita", "position": "Chapter 13, Verse 3"}
{"quote": "baladevaḥ : saṅkṣepeṇoktam arthaṃ viśadayitum āha tad iti  tat kṣetraṃ śarīraṃ yac ca yad dravyaṃ yādṛk yad-āśraya-bhūtaṃ yad-vikāri yair vikārair upetaṃ  yataś ca hetor udbhūtaṃ yat prayojanakaṃ ca  yad iti yat svarūpaṃ  sa ca kṣetrajño jīva-lakṣaṇaḥ pareśa-lakṣaṇaś ca yo yat svarūpo ya-prabhāvo yac-chaktikaś ca  napuṃsakam anapuṃsakenaikav cāsyānyatrasyām iti sūtrāt", "category": "Epic, Mahabharata", "book": "Bhagavad Gita", "position": "Chapter 13, Verse 3"}
{"quote": "ṛṣibhir bahudhā gītaṃ chandobhir vividhaiḥ pṛthak  brahma-sūtra-padaiś caiva hetumadbhir viniścitaiḥ", "category": "Epic, Mahabharata", "book": "Bhagavad Gita", "position": "Chapter 13, Verse 4"}
{"quote": "śrīdharaḥ : kair vistareṇoktasyāyaṃ saṅkṣepa ity apekṣāyām āha ṛṣibhir iti  ṛṣibhir vaśiṣṭhādibhiḥ  yoga-śāstreṣu dhyāna-dhāraṇādi-viṣayatvena virājādirūpeṇa bahudhā gītaṃ nirūpitam  vividhair vicitrair nitya-naimittaika-kāmya-karmādi-viṣayaiḥ  chandobhir vedaiḥ  nānā-yajanīya-devatādi-rūpeṇa bahudhā gītam  brahmaṇaḥ sūtraiḥ padaiś ca  brahma sūtryate sūcyate ebhir iti brahma-sūtrāṇi  yato vā imāni bhūtāni jāyante [taittu 3.1.1] ity ādīni taṭastha-lakṣaṇa-parāṇy upaniṣad-vākyāni  tathā ca brahma padyate gamyate sākṣāj jñāyata ebhir iti padāni svarūpa-lakṣaṇa-parāṇi satyaṃ jñānam anantaṃ brahma ity ādīni  taiś ca bahudhā gītam  kiṃ ca hetumadbhiḥ sad eva saumyedam agra āsīt katham asataḥ saj jāyeta [chā 6.2.1] iti  tathā ko hy evānyāt kaḥ prāṇyāt yad eṣa ākāśa ānando na syāt eṣa hy evānandayati [taittu 2.7.1] ity ādi yuktimadbhiḥ  anyād apāna-ceṣṭāṃ kaḥ kuryāt  prāṇyāt prāṇa-vyāpāraṃ vā kaḥ kuryāt iti śruti-padayor arthaḥ  viniścitair upakramopasaṃhāraika-vākyatayā 'sandigdhārtha-pratipādakair ity arthaḥ  tad evam etair vistareṇoktaṃ duḥsaṅgrahaṃ saṅkṣepatas tubhyaṃ kathayiṣyāmi  tac chṛṇv ity arthaḥ  yad vā athāto brahma-jijñāsā [vs. 1.1.1] ity ādīni brahma-sūtrāṇi gṛhyante  tāny eva brahma padyate niścīyate ebhir iti padāni  tair hetumadbhiḥ īkṣater nāśabdam [vs. 1.1.5], ānandamayo 'bhyāsāt [vs 1.1.13] ity ādibhir yuktimadbhir viniścitair ity arthaḥ  śeṣaṃ samānam", "category": "Epic, Mahabharata", "book": "Bhagavad Gita", "position": "Chapter 13, Verse 4"}
{"quote": "madhusūdanaḥ : kair vistareṇoktasyāyaṃ saṃkṣepa ity apekṣāyāṃ śrotṛ-buddhi-prarocanārthaṃ stuvann āha ṛṣibhir iti  ṛṣibhir vasiṣṭhādibhir yoga-śāstreṣu dhāraṇā-dhyāna-viṣayatvena bahudhā gītaṃ nirūpitam  etena yoga-śāstra-pratipādyatvam uktam  vividhair nitya-naimittika-kāmya-karmādi-viṣayaiś chandobhir ṛg-ādi-mantrair brāhmaṇaiś ca pṛthag vivekato gītam  etena karma-kāṇḍa-pratipādyatvam uktam  brahma-sūtra-padaiś ca brahma sūtryate sūcyate kiṃcid vyavadhānena pratipādyata ebhir iti brahma-sūtrāṇi -- yato vā imāni bhūtāni jāyante  yena jātāni jīvanti  yat prayanty abhisaṃviśanti  [taittu 3.1.1] ity ādīni taṭastha-lakṣaṇa-parāṇy upaniṣad-vākyāni tathā padyate brahma sākṣāt pratipādyata ebhir iti padāni svarūpa-lakṣaṇa-parāṇi satyaṃ jñānam anantaṃ brahma ity ādīni tair brahma-sūtraiḥ padaiś ca  hetumadbhiḥ -- sad eva saumyedam agra āsīd.. ekam evādvitīyam [chā 6.2.1] ity upakramya tad dhaika āhur asad evedam agra āsīd ekam evādvitīyaṃ tasmād asataḥ saj jāyate iti nāstika-matam upanyasya kutas tu khalu somyaivaṃ syād iti hovāca katham asataḥ saj jāyate ity ādi-yuktīḥ pratipādayadbhir viniścitair upakramopasaṃhāraika-vākyatayā sandeha-śūnyārtha-pratipādakair bahudhā gītaṃ ca  etena jñāna-kāṇḍa-pratipādyatvam uktam  evam etair ativastareṇoktaṃ kṣetra-kṣetrajña-yāthātmyaṃ saṃkṣepeṇa tubhyaṃ kathayiṣyāmi tac chṛṇv ity arthaḥ  athavā brahma-sūtrāṇi tāni padāni ceti karma-dhārayaḥ  tatra vidyā-sūtrāṇi ātmety evopāsīta ity ādīni avidyā-sūtrāṇi na sa veda yathā paśuḥ ity ādīni tair gītam iti", "category": "Epic, Mahabharata", "book": "Bhagavad Gita", "position": "Chapter 13, Verse 4"}
{"quote": "mahā-bhūtāny ahaṃkāro buddhir avyaktam eva ca  indriyāṇi daśaikaṃ ca pañca cendriya-gocarāḥ", "category": "Epic, Mahabharata", "book": "Bhagavad Gita", "position": "Chapter 13, Verse 5"}
{"quote": "icchā dveṣaḥ sukhaṃ duḥkhaṃ saṃghātaś cetanā dhṛtiḥ  etat kṣetraṃ samāsena sa-vikāram udāhṛtam", "category": "Epic, Mahabharata", "book": "Bhagavad Gita", "position": "Chapter 13, Verse 6"}
{"quote": "śrīdharaḥ : tatra kṣetra-svarūpam āha mahābhūtānīti dvābhyām  mahā-bhūtāni bhūmy-ādīni pañca  ahaṅkāras tat-kāraṇa-bhūtaḥ  buddhir vijñānātmakaṃ mahat-tattvam  avyaktaṃ mūla-prakṛtiḥ  indriyāṇi daśa bāhyāni jñāna-karmendriyāṇi  ekaṃ ca manaḥ  indriya-goccarāś ca pañca tan-mātra-rūpā eva śabdādaya ākāśādi-viśeṣa-guṇatayā vyaktāḥ santa indriya-viṣayāḥ pañca tad evaṃ caturviṃśati-tattvāni uktāni", "category": "Epic, Mahabharata", "book": "Bhagavad Gita", "position": "Chapter 13, Verse 5"}
{"quote": "iccheti  icchādayaḥ prasiddhāḥ  saṅghātaḥ śarīram  cetanā jñānātmikā mano-vṛttiḥ  dhṛtir dhairyam  ete ceddhādayo dṛśyatvān nātma-dharmāḥ, api tu mano-dharmā eva  ataḥ kṣetrāntaḥpātina eva  upalakṣaṇaṃ caitat saṅkalpādīnām  tathā ca śrutiḥ -- kāmaḥ saṅkalpo vicikitsā śraddhāśraddhā dhṛtir adhṛtir hrīr dhīr bhīr ity etat sarvaṃ mana eva [bau 1.5.3] iti  anena ca yādṛg iti pratijñātāḥ kṣetra-dharmā darśitāḥ  etat kṣetraṃ savikāram indriyādi-vikāra-sahitaṃ saṅkṣepeṇa tubhyaṃ mayoktam iti kṣetropasaṃhāraḥ", "category": "Epic, Mahabharata", "book": "Bhagavad Gita", "position": "Chapter 13, Verse 6"}
{"quote": "indriyāṇi daśaikaṃ ca śrotra-tvak-cakṣū-rasana-ghrāṇākhyāni pañca buddhīndriyāṇi vāk-pāṇi-pāda-pāyūpasthākhyāni pañca karmendriyāṇīti tāni  ekaṃ ca manaḥ saṅkalpa-vikalpātmakam  pañca cendriya-goccarāḥ śabda-sparśa-rūpa-rasa-gandhās te buddhīndriyāṇāṃ jñāpyatvena viṣayāḥ karmendriyāṇāṃ tu kāryatvena  tāny etāni sāṅkhyāś caturviṃśati-tattvāny ācakṣante", "category": "Epic, Mahabharata", "book": "Bhagavad Gita", "position": "Chapter 13, Verse 5"}
{"quote": "na rte syād vikriyāṃ duḥkhī sākṣitā kā vikāriṇaḥ  dhī-vikriyā-sahasrāṇāṃ sākṣyato 'ham avikriyaḥ  iti  tena vikāritvam eva kṣetra-cihnaṃ na tu parigaṇanam ity arthaḥ  viśvanāthaḥ : tatra kṣetrasya svarūpam āha mahābhūtāny ākāśādīny ahaṅkāras tat-kāraṇam  buddhir vijñānātmakaṃ mahat-tattva, ahaṅkāra-kāraṇam  avyaktaṃ prakṛtir mahat-tattva-kāraṇam  indriyāṇi śrotrādīni daśaikaṃ ca manaḥ  indriya-gocarāḥ pañca śabdādayo viṣayās tad evaṃ caturviṃśati-tattvātmakam iti  icchādayaḥ prasiddhāḥ  saṅghātaḥ pañca-mahābhūta-pariṇāmo dehaḥ  cetanā jñānātmikā mano-vṛttir dhṛtir dhairyam icchādayaś caite mano-dharmā eva na tv ātma-dharmāḥ  ataḥ kṣetrāntaḥpātina eva  upalakṣaṇaṃ caitat saṅkalpādīnām  tathā ca śrutiḥ -- kāmaḥ saṅkalpo vicikitsā śraddhā dhṛtir hrīr dhīr bhīr ity etat sarvaṃ mana eva [bau 1.5.3] iti  anena yādṛg iti pratijñātāḥ kṣetra-dharmā darśitāḥ  etat kṣetraṃ sa-vikāraṃ janmādi-ṣaḍ-vikāra-sahitam 5-6", "category": "Epic, Mahabharata", "book": "Bhagavad Gita", "position": "Chapter 13, Verse 6"}
{"quote": "amānitvam adambhitvam ahiṃsā kṣāntir ārjavam  ācāryopāsanaṃ śaucaṃ sthairyam ātma-vinigrahaḥ", "category": "Epic, Mahabharata", "book": "Bhagavad Gita", "position": "Chapter 13, Verse 7"}
{"quote": "indriyārtheṣu vairāgyam anahaṃkāra eva ca  janma-mṛtyu-jarā-vyādhi-duḥkha-doṣānudarśanam", "category": "Epic, Mahabharata", "book": "Bhagavad Gita", "position": "Chapter 13, Verse 8"}
{"quote": "asaktir anabhiṣvaṅgaḥ putra-dāra-gṛhādiṣu  nityaṃ ca sama-cittatvam iṣṭāniṣṭopapattiṣu", "category": "Epic, Mahabharata", "book": "Bhagavad Gita", "position": "Chapter 13, Verse 9"}
{"quote": "mayi cānanya-yogena bhaktir avyabhicāriṇī  vivikta-deśa-sevitvam aratir jana-saṃsadi", "category": "Epic, Mahabharata", "book": "Bhagavad Gita", "position": "Chapter 13, Verse 10"}
{"quote": "adhyātma-jñāna-nityatvaṃ tattva-jñānārtha-darśanam  etaj jñānam iti proktam ajñānaṃ yad ato 'nyathā", "category": "Epic, Mahabharata", "book": "Bhagavad Gita", "position": "Chapter 13, Verse 11"}
{"quote": "madhusūdanaḥ : evaṃ kṣetraṃ pratipādya tat-sākṣiṇaṃ kṣetrajñaṃ kṣetrād vivekena vistarāt pratipādayituṃ taj-jñāna-yogyatvāyāmānitvādi-sādhanāny āha jñeyaṃ yat tad ity ataḥ prāktanaiḥ pañcabhiḥ amānitvam iti  vidyamānair avidyamānair vā guṇair ātmanaḥ ślāghanaṃ mānitvaṃ, lābha-pūjākhyātyarthaṃ svadharma-prakaṭī-karaṇaṃ dāmbhitvaṃ, kāya-vāṅ-manobhiḥ prāṇināṃ pīḍanaṃ hiṃsā, teṣāṃ varjanam amānitvam adambhitvam ahiṃsety uktam  parāparādhe citta-vikāra-hetau prāpte 'pi nirvikāra-cittatayā tad-aparādha-sahanaṃ kṣāntiḥ  ārjavam akauṭilyaṃ yathā-hṛdayaṃ vyavaharaṇaṃ para-pratāraṇā-rāhityam iti yāvat  ācāryo mokṣa-sādhanasyopadeṣṭātra vivakṣito na tu manūkta upanīyādhyāpakaḥ  tasya śuśrūṣānamaskārādi-prayogeṇa sevanam ācāryopāsanam  śaucaṃ bāhyaṃ kāya-malānāṃ mṛj-jalābhyāṃ kṣālanam ābhyantaraṃ ca mano-malānāṃ rāgādīnāṃ viṣaya-doṣa-darśana-rūpa-pratipakṣa-bhāvanayāpanayanam  sthairyaṃ mokṣa-sādhane pravṛttasyāneka-vidha-vighna-prāptāv api tad-aparityāgena punaḥ punar yatrādhikyam  ātma-vinigraha ātmano dehendriya-saṃghātasya svabhāva-prāptāṃ mokṣa-pratikūle pravṛttiṃ nirudhya mokṣa-sādhana eva vyavasthāpanam", "category": "Epic, Mahabharata", "book": "Bhagavad Gita", "position": "Chapter 13, Verse 7"}
{"quote": "kiṃ ca - indriyārtheṣu śabdādiṣu dṛṣṭeṣv ānuśravikeṣu vā bhogeṣu rāga-virodhiny aspṛhātmikā citta-vṛttir vairāgyam  ātma-ślāghanābhāve 'pi manasi prādurbhūto 'haṃ sarvotkṛṣṭa iti garvo 'haṅkāras tad-abhāvo 'nahaṅkāraḥ  ayoga-vyavacchedārtham eva-kāraḥ  samuccayārthaś ca-kāraḥ  tenāmānitvādīnāṃ viṃśati-saṅkhyākānāṃ samucito yoga eva jñānam iti proktaṃ na tv ekasyāpy abhāva ity arthaḥ  janmano garbha-vāsa-yoni-dvāra-niḥsaraṇa-rūpasya mṛtyoḥ sarva-marma-cchedana-rūpasya jarāyāḥ prajñā-śakti-tejo-nirodha-para-paribhavādi-rūpāyā vyādhīnāṃ jvarātisārādi-rūpāṇāṃ duḥkhānām iṣṭa-viyogāniṣṭa-saṃyogāniṣṭa-saṃyogāniṣṭa-saṃyoga-jānām adhyātmādhibhūtādhidaiva-nimittānāṃ doṣasya vāta-pitta-śleṣma-mala-mūtrādi-paripūrṇatvena kāya-jugupsitatvasya cānudarśanaṃ punaḥ punar ālocanaṃ janmādi-duḥkhānteṣu doṣasyānudarśanaṃ janmādi-vyādhy-anteṣu duḥkha-rūpa-doṣasyānudarśanam iti vā  idaṃ ca viṣaya-vairāgya-hetutvenātma-darśanasyopakaroti", "category": "Epic, Mahabharata", "book": "Bhagavad Gita", "position": "Chapter 13, Verse 8"}
{"quote": "kiṃ ca  saktir mamedam ity etāvan-mātreṇa prītiḥ  abhiṣvaṅgas tv aham evāyam ity ananyatva-bhāvanayā prīty-atiśayo 'nyasmin sukhini duḥkhini vāham eva sukhī duḥkhī ceti  tad-rāhityam asaktir anabhiṣvaṅga iti coktam  kutra sakty-abhiṣvaṅgau varjanīyāv ata āha putra-dāra-gṛhādiṣu putreṣu dāreṣu gṛheṣu  ādi-grahaṇād anyeṣv api bhṛtyādiṣu sarveṣu sneha-viṣayeṣv ity arthaḥ  nityaṃ ca sarvadā ca sama-cittatvaṃ harṣa-viṣāda-śūnya-manastvam iṣṭāniṣṭopapattiṣu  upapattiḥ prāptiḥ  iṣṭopapattiṣu harṣābhāvo 'niṣṭopapattiṣu viṣādābhāva ity arthaḥ  caḥ samuccaye", "category": "Epic, Mahabharata", "book": "Bhagavad Gita", "position": "Chapter 13, Verse 9"}
{"quote": "saṅgaḥ sarvātmanā heyaḥ sa cety uktaṃ na śakyate  sa sadbhiḥ saha kartavyaḥ sataḥ saṅgo hi bheṣajam  iti", "category": "Epic, Mahabharata", "book": "Bhagavad Gita", "position": "Chapter 13, Verse 10"}
{"quote": "kiṃ ca  adhyātma-jñānam ātmānam adhikṛtya pravṛttam ātmānātma-viveka-jñānam adhyātma-jñānaṃ tasmin nityatvaṃ tatraiva niṣṭhāvattvam  viveka-niṣṭho hi vākyārtha-jñāna-samartho bhavati  tattva-jñānasyāhaṃ brahmāsmīti sākṣātkārasya vedānta-vākya-karaṇakasyāmānityatvādi-sarva-sādhana-paripāka-phalasyārthaḥ prayojanam avidyā-tat-kāryātmaka-nikhila-duḥkha-nivṛtti-rūpaḥ paramānandātmāvāpti-rūpaś ca mokṣas tasya darśanam ālocanam  tattva-jñāna-phalālocane hi tat-sādhane pravṛttiḥ syāt  etad amānitvādi-tattva-jñānārtha-darśanāntaṃ viṃśati-saṅkhyākaṃ jñānam iti proktaṃ jñānārthatvāt  ato 'nyathāsmād viparītaṃ mānitvādi yat tad ajñānam iti proktaṃ jñāna-virodhitvāt  tasmād ajñāna-parityāgena jñānam evopādeyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 13, Verse 11"}
{"quote": "jñeyaṃ yat tat pravakṣyāmi yaj jñātvāmṛtam aśnute  anādimat paraṃ brahma na sat tan nāsad ucyate", "category": "Epic, Mahabharata", "book": "Bhagavad Gita", "position": "Chapter 13, Verse 12"}
{"quote": "śrīdharaḥ : ebhiḥ sādhanair yaj jñeyaṃ tad āha jñeyam iti ṣaḍbhiḥ  yaj jñeyaṃ tat pravakṣyāmi  śrotur ādara-siddhaye jñāna-phalaṃ darśayati  yad vakṣyamāṇaṃ jñātvāmṛtaṃ mokṣaṃ prāpnoti  kiṃ tat anādimat  ādiman na bhavati iti anādimat  paraṃ niratiśayaṃ brahma  anādi ity etāvataiva bahuvrīhiṇānādimattve siddhe 'pi punar matupaḥ prayogaś chāndasaḥ  yad vā anādīti mat-param iti ca pada-dvayam  mam viṣṇoḥ paraṃ nirviśeṣaṃ rūpaṃ brahmety arthaḥ  tad evāha na san tan nāsad ucyate  vidhi-mukhena pramāṇasya viṣayaḥ sac-chabdenocyate  niṣedhaysa viṣayas tv asac-chabdenocyate  idaṃ tu tad-ubhaya-vilakṣaṇam  aviṣayatvād ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 12"}
{"quote": "nirviśeṣatvam evāha na sat tan nāsad ucyate  vidhi-mukhena pramāṇasya viṣayaḥ sac-chabdenocyate  niṣedha-mukhena pramāṇasya viṣayas tv asac-chabdena  idaṃ tu tad-ubhaya-vilakṣaṇaṃ nirviśeṣatvāt sva-prakāśa-caitanya-rūpatvāc ca yato vāco nivartante aprāpya manasā saha [taittu 2.4.1] ity ādi śruteḥ  yasmāt tad brahma na sad-bhāvatvāśrayaḥ  ato nocyate kenāpi śabdena mukhyayā vṛttyā śabda-pravṛtti-hetūnāṃ tatrāsambhavāt  tad yathā gauraś ca iti vā jātitaḥ  pacati paṭhatīti vā kriyātaḥ  śuklaḥ kṛṣṇa iti vā guṇataḥ, dhanī gomān iti vā saṃbandhato 'rthaṃ pratyāyati śabdaḥ  atra kriyā-guṇa-sambandhebhyo vilakṣaṇaḥ sarvo 'pi dharmo jāti-rūpa upādhi-rūpo vā jāti-padena saṃgṛhītaḥ  yadṛcchā-śabdo 'pi ḍittha-ḍapitthādir yaṃ kaṃcid dharmaṃ svātmānaṃ vā pravṛttiṃ nimittīkṛtya pravartata iti so 'pi jāti-śabdaḥ  evam ākāśa-śabdo 'pi tārkikāṇāṃ śabdāśrayatvādi-rūpaṃ yaṃ kaṃcid dharmaṃ puraskṛtya pravartate  sva-mate tu pṛthivyādivad ākāśa-vyaktīnāṃ janyānām anekatvād ākāśatvam api jātir eveti so 'pi jāti-śabdaḥ  ākāśātiriktā ca diṅ nāsty eva  kālaś ca neśvarād atiricyate  atireke vā dik-kāla-śabdāv apy upādhi-viśeṣa-pravṛtti-nimittakāv iti jāti-śabdāv eva  tasmāt pravṛtti-nimitta-cāturvidhyāc caturvidha eva śabdaḥ  tatra na sat tan nāsat iti jāti-niṣedhaḥ kriyā-guṇa-sambandhānām api niṣedhopalakṣaṇārthaḥ  ekam evādvitīyam iti jāti-niṣedhas tasyā aneka-vyakti-vṛtter ekasminn asambhavāt  nirguṇaṃ niṣkriyaṃ śāntam [śvetu 6.19] iti guṇa-kriyā-sambandhānāṃ krameṇa niṣedhaḥ  asaṅgo hy ayaṃ puruṣaḥ [bau 4.3.15] iti ca  athāto ādeśo neti neti [bau 2.3.6] iti ca sarva-niṣedhaḥ  tasmād brahma na kenacic chabdenocyata iti yuktam  tarhi kathaṃ pravakṣyāmīty uktaṃ kathaṃ vā śāstra-yonitvāt iti sūtram [vs 1.1.3]  yathā kathaṃcil lakṣaṇayā śabdena pratipādanād ii gṛhāṇa  pratipādana-prakāraś ca āścaryavat paśyati kaścid enam [gītā 2.28] ity atra vyākhyātaḥ  vistaras tu bhāṣye draṣṭavyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 12"}
{"quote": "viśvanāthaḥ : evaṃ sādhanair jñeyo jīvātmā paramātmā ca  tatra paramātmaiva sarvagato brahma-śabdenocyate  tac ca brahma nirviśeṣaṃ saviśeṣaṃ ca krameṇa jñāni-bhaktayor upāsyam  deha-gato 'pi caturbhujatvena dhyeyaḥ paramātma-śabdenocyate  tatra prathamaṃ brahmāha jñeyam iti  anādi na vidyate ādir yasya mat-svarūpatvān nityam ity arthaḥ  mat-param aham eva para utkṛṣṭa āśrayo yasya tat  brahmaṇo hi pratiṣṭhāham [gītā 14.27] iti mad-agrimokteḥ  tad eva kim ity apekṣāyām āha  tad brahma na sat nāpy asat, kārya-kāraṇātītam ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 12"}
{"quote": "baladevaḥ : evaṃ jñāna-sādhanāny upadiśya tair jñeyam upadiśati jñeyaṃ yat tad iti  uktaiḥ sādhanair yaj jñeyam upalabhyaṃ jīvātmavastu ca tad ahaṃ prakarṣeṇa subodhatayā vakṣyāmi yaj jñātvā jano 'mṛtaṃ mokṣam aśnute labhate  tatra jīvātma-vastūpadiśati anādīty-ardhakena  nāsty ādir yasya tat jīvasyādy-utpattir nāsty ato 'not 'pi neti nityāsāv ity arthaḥ  evam āha śrutiḥ -- na jāyate mriyate vā vipaścit [kaṭhu 1.2.18] ity ādyā  aham eva paraḥ svāmī yasya tat pradhāna-kṣetrajña-patir guṇeśaḥ [śvetu 6.16] iti śruteḥ  dāsabhūto harer eva nānyasyaiva kadācana iti smṛteś ca  apahata-pāpmatvādinā brahma bṛhatā guṇāṣṭakena viśiṣṭam  śrutiś caivam āha ya ātmāpahata-pāpmā vijaro vimṛtyur viśoko vijghitso 'pipāsaḥ satya-saṅkalpaḥ so 'nveṣṭavyaḥ sa vijijñāsitavyaḥ iti  jīve brahma-śabdas tu vijñānaṃ brahma ced veda [taittu 2.5.1] ity ādi śruteḥ  sa guṇān samatītyaitān brahma-bhūyāya kalpate [gītā 14.26]  brahma-bhūtaḥ prasannātmā na śocati na kāṅkṣati [gītā 18.55] iti vakṣyamāṇāc ca  na sad iti tad viśuddhaṃ jīvātma-vastu kārya-kāraṇātmakāvasthā-dvaya-virahāt sac cāsac ca nocyate  kintu paramāṇu-caitanyaṃ guṇāṣṭaka-viśiṣṭam ucyate - vibhakta-nāma-rūpaṃ kāryāvasthaṃ sad-upamṛdita-nāma-rūpaṃ kāraṇāvasthaṃ tv asad ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 12"}
{"quote": "sarvataḥ pāṇi-pādaṃ tat sarvato 'kṣi-śiro-mukham  sarvataḥ śrutimal loke sarvam āvṛtya tiṣṭhati", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "śrīdharaḥ : nanv evaṃ brahmaṇaḥ sad-asad-vilakṣaṇatve sati -- sarvaṃ khalv idaṃ brahma brahmaivedaṃ sarvam ity ādi-śrutibhir virudhyeta ity āśaṅkya parāsya śaktir vividhaiva śrūyate svābhāvikī jñāna-bala-kriyā ca ity ādi śruti-prasiddhayācintya-śaktyā sarvātmatāṃ tasya darśayann āha sarvata iti pañcabhiḥ  sarvataḥ sarvatra pāṇayaḥ pādāś ca yasya tat  sarvato 'kṣīṇi śirāṃsi mukhāni ca yasya tat  sarvataḥ śrutimat śravaṇendriyair yuktaṃ sal-loke sarvam āvṛtya vyāpya tiṣṭhati  sarva-prāṇi-vṛttibhiḥ pāṇy-ādibhir upādhibhiḥ sarva-vyavahārāspadatvena tiṣṭhatīty arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "sarvataḥ sarveṣu deheṣu pāṇayaḥ pādāś cācetanāḥ sva-sva-vyāpāreṣu pravartanīyā ysays cetanasya kṣetrajṇasya tat sarvataḥ pāṇi-pādaṃ jñeyaṃ brahma  sarvācetana-pravṛttīnāṃ cetanādhiṣṭhāna-pūrvakatvāt tasmin kṣetrajñe cetane brahmaṇi jñeye sarvācetana-varga-pravṛtti-hetau nāsti nāstitāśaṅkety arthaḥ  evaṃ sarvato 'kṣīṇi śirāṃsi mukhāni ca yasya pravartanīyāni santi tat sarvato 'kṣi-śiro-mukhaṃ  evaṃ sarvataḥ śrutayaḥ śravaṇendriyāṇi yasya pravartanīyatvena santa tat sarvataḥ śrutimat  loke sarva-prāṇi-nikāye  ekam eva nityaṃ vibhu ca sarvam acetanavargam āvṛtya sva-sattayā sphūrtyā cādhyāsikena sambandhena vyāpya tiṣṭhati nirvikāram eva sthitiṃ labhate, na tu svādhyastasya jaḍa-prapañcasya doṣeṇa guṇena vāṇu-mātreṇāpi sambadhyata ity arthaḥ  yathā ca sarveṣu deheṣv ekam eva cetanaṃ nityaṃ vibhu ca na pratidehaṃ bhinnaṃ tathā prapañcitaṃ prāk", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "baladevaḥ : atha paramātma-vastūpadiśati sarvataḥ pāṇīti  tat paramātmavastu  sarvataḥ pāṇi-pādam ity ādi visphuṭārtham", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "sarvendriya-guṇābhāsaṃ sarvendriya-vivarjitam  asaktaṃ sarva-bhṛc caiva nirguṇaṃ guṇa-bhoktṛ ca", "category": "Epic, Mahabharata", "book": "Bhagavad Gita", "position": "Chapter 13, Verse 14"}
{"quote": "śrīdharaḥ : kiṃ casarvendriyeti  sarveṣāṃ cakṣur-ādīnāṃ guṇeṣu rūpādy-ākārāsu vṛttiṣu tat-tad-ākāreṇa bhāsate iti tathā  sarvendriyāṇi guṇāṃś ca tat-tad-viṣayān ābhāsayatīti vā  sarvaiḥ indriyair vivarjitaṃ ca  tathā ca śrutiḥ -- apāṇi-pādo javano grahītā paśyaty acakṣuḥ sa śṛṇoty akarṇaḥ ity ādiḥ  asaktaṃ saṅga-śūnyam  tathāpi sarvaṃ bibhartīti sarvasyādhārabhūtam  tad eva nirguṇaṃ sattvādi-guṇa-rahitaṃ  guṇa-bhoktṛ ca guṇānāṃ sattvādīnāṃ bhoktṛ pālakam", "category": "Epic, Mahabharata", "book": "Bhagavad Gita", "position": "Chapter 13, Verse 14"}
{"quote": "tathā paramārthato 'saktaṃ sarva-sambandha-śūnyam eva, māyayā sarva-bhṛc ca sadātmanā sarvaṃ kalpitaṃ dhārayatīva poṣayatīti ca sarva-bhṛt, niradhiṣṭhāna-bhramāyogāt  tathā paramārthato nirguṇaṃ sattva-rajas-tamo-guṇa-rahitam eva  guṇa-bhoktṛ ca guṇānāṃ sattva-rajas-tamasāṃ śabdādi-dvārā sukha-duḥkha-mohākāreṇa pariṇatānāṃ bhoktṛ upalabdhṛ ca taj jñeyaṃ brahmety arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 14"}
{"quote": "viśvanāthaḥ : kiṃ ca sarvāṇi indriyāṇi guṇān indriya-viṣayāṃś ca ābhāsayatīti tac cakṣuṣaś cakṣuḥ ity ādi śruteḥ  yad vā sarvendriyair guṇaiḥ śabdādibhiś cābhāsate virājatīti tat  tad api sarvendriya-vivarjitaṃ prākṛtendriyādi-rahitam  tathā ca śrutiḥ - apāṇi-pādo javano grahītā paśyaty acakṣuḥ sa śṛṇoty akarṇaḥ ity ādi  parāsya śaktir bahudhaiva śrūyate svābhāvikī jñāna-bala-kriyā ca iti śruti-prasiddha-svarūpa-śaktyāspadatvād iti bhāvaḥ  asaktaṃ āsakti-śūnyaṃ sarvabhṛt śrī-viṣṇu-svarūpeṇa sarva-pālakam  nirguṇaṃ sattvādi-guṇa-rahitākāram  kiṃ ca guṇa-bhoktṛ triguṇātīta-bhaga-śabda-vācā ṣaḍ-guṇāsvādakam", "category": "Epic, Mahabharata", "book": "Bhagavad Gita", "position": "Chapter 13, Verse 14"}
{"quote": "ekas tu pibate devaḥ svacchando 'tra vaśānugām  dhyāna-kriyābhyāṃ bhagavān bhuṅkte 'sau prasabhaṃ vibhuḥ  iti śravaṇāt", "category": "Epic, Mahabharata", "book": "Bhagavad Gita", "position": "Chapter 13, Verse 14"}
{"quote": "bahir antaś ca bhūtānām acaraṃ caram eva ca  sūkṣmatvāt tad avijñeyaṃ dūra-sthaṃ cāntike ca tat", "category": "Epic, Mahabharata", "book": "Bhagavad Gita", "position": "Chapter 13, Verse 15"}
{"quote": "ejati calati naijati na calati  tad u antike iti cchedaḥ", "category": "Epic, Mahabharata", "book": "Bhagavad Gita", "position": "Chapter 13, Verse 15"}
{"quote": "madhusūdanaḥ : bhūtānāṃ bhavana-dharmāṇāṃ sarveṣāṃ kāryāṇāṃ kalpitānām akalpitam adhiṣṭhānam ekam eva bahir antaś ca rajjur iva sva-kalpitānāṃ sarpa-dhārādīnāṃ sarvātmanā vyāpakam ity arthaḥ  ata evācaraṃ sthāvaraṃ caraṃ ca jañgamaṃ bhūta-jātaṃ tad evādhiṣṭhānātmakatvāt  kalpitānāṃ na tataḥ kiṃcid vyatiricyata ity arthaḥ  evaṃ sarvātmaktve 'pi sūkṣmtvād rūpādi-hīnatvāt tad-avijñeyam idam evam iti spaṣṭa-jñānārhaṃ na bhavati  ata evātma-jñāna-sādhana-śūnyānāṃ varṣa-sahasra-koṭyāpy aprāpyatvād dūrasthaṃ ca yojana-lakṣa-koṭy-antaritam iva tat  jñāna-sādhana-sampannānāṃ tu antike ca tad atyavyavahitam evātmatvāt  dūrāt sudūre tad ihāntike paśatsv ihaiva nihitaṃ guhāyām [muṇḍu 3.1.7] ity ādi śrutibhyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 15"}
{"quote": "viśvanāthaḥ : bhūtānāṃ svakāryāṇāṃ bahiś cāntaś ca yathā dehānām ākāśādikam  acaraṃ sthāvaraṃ caraṃ jaṅgamaṃ ca bhūta-jātaṃ tad eva  kāryasya kāraṇātmakatvāt  evam api rūpādibhinnatvāt tad-avijñeyam idaṃ tad iti spaṣṭaṃ jñānārhaṃ na bhavatīty ata evāviduṣāṃ yojana-koṭy-antaram iva dūrasthaṃ viduṣāṃ punaḥ sva-gṛha-sthitam evāntike ca tat svadeha evāntaryāmitvāt dūrāt sudūre tad ihāntike ca paśyatsv ihaiva nihitaṃ guhāyām [muṇḍu 3.1.7] ity ādi śrutibhyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 15"}
{"quote": "baladevaḥ : bahir iti  bhūtānāṃ cij-jaḍātmakānāṃ tattvānāṃ bahir antaś ca sthitam  antar bahiś ca tat sarvaṃ vyāpya nārāyaṇaḥ sthitaḥ [mnāu 13.5] iti śravaṇāt  acaram acalaṃ caraṃ calaṃ ca āsīno dūraṃ vrajati śayāno yāti sarvataḥ [kaṭhu 1.2.21] iti śruteḥ  sūkṣmatvāt pratyaktvāc cit-sukha-mūrtitvād avijñeyaṃ devatāntaravaj jñātum aśakyam  ato dūrasthaṃ ceti yan manasā na manute na cakṣuṣā paśyati kaścanainam [śvetu 4.20] iti śruteḥ  gāndharva-vāsitena śrotreṇa ṣaḍ-jādivad bhakti-bhāvitena karaṇena tu śakyaṃ taj jñātum ity āha antike ca tad iti  manasīvānudraṣṭavyam, kaścid dhīraḥ pratyag-ātmānam aikṣata  bhakti-yoge hi tiṣṭhati [gtu 2.78] ity ādi śravaṇāt  bhaktyā tv ananyayā śakyaḥ [gītā 11.55] ity ādi smṛteś ca", "category": "Epic, Mahabharata", "book": "Bhagavad Gita", "position": "Chapter 13, Verse 15"}
{"quote": "avibhaktaṃ ca bhūteṣu vibhaktam iva ca sthitam  bhūta-bhartṛ ca taj jñeyaṃ grasiṣṇu prabhaviṣṇu ca", "category": "Epic, Mahabharata", "book": "Bhagavad Gita", "position": "Chapter 13, Verse 16"}
{"quote": "śrīdharaḥ : kiṃ ca -- avibhaktam iti  bhūteṣu sthāvara-jaṅgamātmakeṣu avibhaktaṃ kāraṇātmanābhinnaṃ kāryātmanā vibhaktaṃ bhinnam ivāvasthitaṃ ca samudrāj jātaṃ phenādi samudrād anyan na bhavati  tat-svarūpam evoktaṃ jñeyaṃ bhūtānāṃ bhartṛ ca poṣakaṃ sthiti-kāle  pralaya-kāle ca grasiṣṇu grasana-śīlaṃ sṛṣṭi-kāle ca prabhaviṣṇu nānā-kāryātmanā prabhavana-śīlam", "category": "Epic, Mahabharata", "book": "Bhagavad Gita", "position": "Chapter 13, Verse 16"}
{"quote": "nanu bhavatu kṣetrajñaḥ sarva-vyāpaka ekaḥ, brahma tu jagat-kāraṇaṃ tato bhinnam eveti  nety āha bhūta-bhartṛ ca bhūtāni sarvāṇi sthiti-kāle bibhartīti tathā pralaya-kāle grasiṣṇu grasana-śīlam utpatti-kāle prabhaviṣṇu ca prabhavana-śīlaṃ sarvasya  yathā rajjv-ādiḥ sarpāder māyā-kalpitasya  tasmād yaj jagataḥ sthiti-layotpatti-kāraṇaṃ brahma tad eva kṣetrajñaṃ pratideham ekaṃ jñeyaṃ na tato 'nyad ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 16"}
{"quote": "viśvanāthaḥ : bhūteṣu sthāvara-jaṅgamātmakeṣu avibhaktaṃ kāraṇātmanā abhinnaṃ kāryātmanā vibhaktaṃ bhinnam ivā sthitaṃ  tad eva śrī-nārāyaṇa-svarūpaṃ sat  bhūtānāṃ bhartṛ sthiti-kāle pālakaṃ  pralaya-kāle grasiṣṇu saṃhārakam  sṛṣṭikāle prabhaviṣṇu ca nānā-kāryātmanā prabhavana-śīlam", "category": "Epic, Mahabharata", "book": "Bhagavad Gita", "position": "Chapter 13, Verse 16"}
{"quote": "tac ca bhūta-bhartṛ-sthitau bhūtānāṃ pālakaṃ pralaye teṣāṃ grasiṣṇu kāla-śaktyā saṃhārakaṃ, sarge prabhaviṣṇu pradhāna-jīva-śaktibhyāṃ nānā-kāryātmanā prabhavana-śīlaṃ  śrutiś ca yato vā imāni bhūtāni jāyante yena jātāni jīvanti yat prayanty abhisaṃviśanti tad brahma tad vijijñāsasva [taittu 3.1.1] iti", "category": "Epic, Mahabharata", "book": "Bhagavad Gita", "position": "Chapter 13, Verse 16"}
{"quote": "jyotiṣām api taj jyotis tamasaḥ param ucyate  jñānaṃ jñeyaṃ jñāna-gamyaṃ hṛdi sarvasya viṣṭhitam", "category": "Epic, Mahabharata", "book": "Bhagavad Gita", "position": "Chapter 13, Verse 17"}
{"quote": "nanu sādhanena gamyaṃ cet tat kiṃ deśāntara-vyavahitam ? nety āha hṛdi sarvasya viṣṭhitaṃ sarvasya prāṇi-jātasya hṛdi buddhau viṣṭhitaṃ sarvatra sāmānyena sthitam api viśeṣa-rūpeṇa tatra sthitam abhivyaktaṃ jīva-rūpeṇāntaryāmi-rūpeṇa ca  sauraṃ teja ivādarśa-sūrya-kāntādau  avyavahitam eva vastuto bhrāntyā vyavahitam iva sarva-bhrama-kāraṇājñāna-nivṛttyā prāpyata ivety arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 17"}
{"quote": "ata eva tamaso 'jñānāt paraṃ tenāsaṃsṛṣṭam ucyate  āditya-varṇaṃ tamsasaḥ parastāt ity ādi-śruteḥ  jñānaṃ tad eva buddhi-vṛttau abhivyaktaṃ sat jñānam ucyate  tad eva rūpādy-ākāreṇa pariṇataṃ jñeyaṃ ca  tad eva jñāna-gamyaṃ pūrvoktenāmānitvādi-jñāna-sādhanena prāpyam ity arthaḥ  tad eva paramātma-svarūpaṃ sat sarvasya prāṇimātrasya hṛdi dhiṣṭhitaṃ niyantṛtayādhbiṣṭhāya sthitam ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 17"}
{"quote": "ity ādi-śrutes tad brahma  tad brahma tamasaḥ prakṛteḥ paraṃ tenāspṛṣṭam ucyate āditya-varṇaṃ tamasaḥ parastāt [śvetu 3.8] ity śrutyā  jñānaṃ cid-eka-rasam ucyate vijñānam ānanda-ghanaṃ brahma [gtu 2.79?] iti śrutyā  jñānaṃ mumukṣoḥ śaraṇatvena jñātum arham ucyate taṃ ha devam ātma-buddhi-prakāśaṃ mumukṣur vai śaraṇam ahaṃ prapadye [gtu 1.25] iti śrutyā  jñāna-gamyam ucyate tam eva viditvātimṛtyum eti [śvetu 3.8] iti śrutyā  sarvasya prāṇi-mātrasya hṛdi dhiṣṭhitaṃ niyantṛtayādhiṣṭhāya sthitam ity ucyate antaḥ-praviṣṭaḥ śāstā janānām [taittā 3.11.10] iti śrutyā  na ca sarvataḥ pāṇīty ādi pañcakaṃ jīva-paratayaiva neyaṃ tat-prakaraṇatvādi-vācyaṃ jīvavad īśvarasyāpi kṣetrajñatvena prakṛtatvāt  sarvataḥ pāṇīty ādi-sārdhakasya brahmaivopakramya śvetāśvataraiḥ paṭhitvāt prakaraṇa-śāvalyasyopaniṣatsu vīkṣaṇāc ca", "category": "Epic, Mahabharata", "book": "Bhagavad Gita", "position": "Chapter 13, Verse 17"}
{"quote": "iti kṣetraṃ tathā jñānaṃ jñeyaṃ coktaṃ samāsataḥ  mad-bhakta etad vijñāya mad-bhāvāyopapadyate", "category": "Epic, Mahabharata", "book": "Bhagavad Gita", "position": "Chapter 13, Verse 18"}
{"quote": "śrīdharaḥ : uktaṃ kṣetrādikam adhikāri-phala-sahitam upasaṃharati itīti  ity enaṃ kṣetraṃ mahā-bhūtādi-dhṛty-antam  tathā jñānaṃ cāmānitvādi-tattva-jñānārtha-darśanāntam  jñeyaṃ cānādimat paraṃ brahmety ādi viṣṭhitam ity antam  vasiṣṭhādibhir vistareṇoktaṃ sarvam api mayā saṅkṣepeṇoktam  etac ca katham  pūrvādhyāyokta-lakṣaṇo mad-bhakto vijñāya mad-bhāvāya brahmatvāyopapadyate yogyo bhavati", "category": "Epic, Mahabharata", "book": "Bhagavad Gita", "position": "Chapter 13, Verse 18"}
{"quote": "yasya deve parā bhaktiḥ yathā deve tathā gurau  tasyaite kathitā hy arthāḥ prakāśante mahātmanaḥ  [śvetu 6.23] iti śruteḥ  tasmāt sarvadā mad-eka-śaraṇaḥ sann ātma-jñāna-sādhanāny eva parama-puruṣārtha-lipsur anuvartate tuccha-viṣaya-bhoga-spṛhāṃ hitvety abhiprāyaḥ  viśvanāthaḥ : uktaṃ kṣetrādikam adhikāri-phala-sahitam upasaṃharati itīti  kṣetraṃ mahā-bhūtādi dhṛty-antam  jñānam amānitvādi-tattva-jñānārtha-darśanāntam  jñeyaṃ jñāna-gamyaṃ ca anādīty ādi dhiṣṭhitam ity antam  ekam eva tattvaṃ brahma bhagavat-paramātma-śabda-vācyaṃ ca saṅkṣepeṇoktam  mad-bhakto bhaktimaj jñānī mad-bhāvāya mat-sāyujyāya  yad vā mad-bhakto mamaikāntiko dāsa etad vijñāya mat-prabhor etāvad aiśvaryam iti jñātvā mayi bhāvāya premṇa upapadyata upapanno bhavati", "category": "Epic, Mahabharata", "book": "Bhagavad Gita", "position": "Chapter 13, Verse 18"}
{"quote": "baladevaḥ : uktaṃ kṣetrādikaṃ taj-jñāna-phala-sahitam upasaṃharati iti kṣetram iti  mahā-bhūtāni ity ādinā cetanā dhṛtir ity antena kṣetra-svarūpam uktam  amānitvam ity ādinā tattva-jñānārtha-darśanam ity antena jñeyasya kṣetra-dvayasya jñānaṃ tat-sādhanam uktam  anādi mat-param ity ādinā hṛdi sarvasya viṣṭhitam ity antena jñeyaṃ kṣetrajña-dvayaṃ coktaṃ mayā  etat trayaṃ vijñāya mitho vivekenāvagatya mad-bhāvāya mat-premṇe mat-svabhāvāya vāsaṃsāritvāya kalpate yogye bhavati mad-bhaktaḥ", "category": "Epic, Mahabharata", "book": "Bhagavad Gita", "position": "Chapter 13, Verse 18"}
{"quote": "prakṛtiṃ puruṣaṃ caiva viddhy anādī ubhāv api  vikārāṃś ca guṇāṃś caiva viddhi prakṛti-saṃbhavān", "category": "Epic, Mahabharata", "book": "Bhagavad Gita", "position": "Chapter 13, Verse 19"}
{"quote": "śrīdharaḥ : tad evaṃ tat kṣetraṃ yac ca yādṛk cety etāvat prapañcitam  idānīṃ tu yad vikāri yataś ca yat sa ca yo yat-prabhāvaś cety etat pūrvaṃ pratijñātam eva prakṛti-puruṣayoḥ saṃsāra-hetukatva-kathanena prapañcayati prakṛtim iti pañcabhiḥ  tatra prakṛti-puruṣayor ādimatve tayor api prakṛty-antareṇa bhāvyam ity anavasthāpattiḥ syāt  atas tāv ubhāv anādī viddhi  anāder īśvarasya śaktitvāt prakṛter anāditvam  puruṣe 'pi tad-aṃśatvād anādir eva  atra ca parameśvarasya tac-chaktīnām anāditvaṃ nityatvaṃ ca śrīmac-chaṅkara-bhagavad-bhāṣya-kṛdbhir atiprabandhenopapāditam iti grantha-bāhulyān nāsmābhiḥ pratanyate  vikārāṃś ca dehendriyādīn guṇāṃś ca guṇa-pariṇāmān sukha-duḥkha-mohādīn prakṛteḥ sambhūtān viddhi", "category": "Epic, Mahabharata", "book": "Bhagavad Gita", "position": "Chapter 13, Verse 19"}
{"quote": "prakṛtir māyākhyā triguṇātmikā pārameśvarī śaktiḥ kṣetra-lakṣaṇā yā prāg aparā prakṛtir ity uktā  yā tu parā prakṛtir jīvākhyā prāg uktā sa iha puruṣa ity ukta iti na pūrvāpara-virodhaḥ  prakṛtiṃ puruṣaṃ cobhāv api anādī eva viddhi  na vidyate ādiḥ kāraṇaṃ yayos tau  tathā prakṛter anāditvaṃ sarva-jagat-kāraṇatvāt  tasyā api kāraṇa-sāpekṣatve 'navasthā-prasaṅgāt  puruṣasyānāditvaṃ tad-dharmādharma-prayuktatvāt kṛtsnasya jagataḥ jātasya harṣa-śoka-bhaya-sampratipatteḥ  anyathā kṛta-hānya-kṛtābhyāgama-prasaṅgāt  yataḥ prakṛtir anādir atas tasyā bhūta-yonitvam uktaṃ prāg upapadyata ity āha vikārāṃś ca ṣoḍaśa pañca mahā-bhūtāny ekādaśendriyāṇi ca guṇāṃś ca sattva-rajas-tamo-rūpān sukha-duḥkha-mohān prakṛti-saṃbhavān eva prakṛti-kāraṇakān eva viddhi jānīhi", "category": "Epic, Mahabharata", "book": "Bhagavad Gita", "position": "Chapter 13, Verse 19"}
{"quote": "iti mad-ukter māyā-jīvayor api mac-chaktitvena anāditvāt tayoḥ saṃśleṣo 'pi anādir iti bhāvaḥ  tatra mithaḥ saṃśliṣṭayor api tayor vastutaḥ pārthakyam asti eva ity āha vikārāṃś ca dehendriyādīn guṇāṃś ca guṇa-pariṇāmān sukha-duḥkha-śoka-mohādīn prakṛti-sambhūtān prakṛty-udbhūtān viddhīti kṣetrākāra-pariṇatāyāḥ prakṛteḥ sakāśād bhinnam eva jīvaṃ viddhīti bhāvaḥ", "category": "Epic, Mahabharata", "book": "Bhagavad Gita", "position": "Chapter 13, Verse 19"}
{"quote": "baladevaḥ : evaṃ mitho vivikta-svabhāvayor anādyoḥ prakṛti-jīvayoḥ saṃsargasyānādi-kālikatvaṃ saṃsṛṣṭayos tayoḥ kārya-bhedas tat-saṃsargasyānādi-kālikasya hetuś ca nirūpyate prakṛtim ity ādibhiḥ  apir avadhṛtau  mithaḥ sampṛktau prakṛti-puruṣāv ubhāv anādyeva viddhi madīya-śaktitvān nityāv eva jānīhi  tayor mac-chaktitvaṃ tu puraivoktaṃ bhūmir āpaḥ ity ādinā  anādi-saṃsṛṣṭayor api tayoḥ svarūpa-bhedo 'stīty āśayenāh vikārān dehendriyādīn  guṇāṃś sukha-duḥkhāni prakṛti-sambhavān prākṛtān na tu jaivān viddhīti kṣetrātmanā pariṇatāyāḥ prakṛter anyo jīva iti darśitam", "category": "Epic, Mahabharata", "book": "Bhagavad Gita", "position": "Chapter 13, Verse 19"}
{"quote": "kārya-kāraṇa-kartṛtve hetuḥ prakṛtir ucyate  puruṣaḥ sukha-duḥkhānāṃ bhoktṛtve hetur ucyate", "category": "Epic, Mahabharata", "book": "Bhagavad Gita", "position": "Chapter 13, Verse 20"}
{"quote": "śrīdharaḥ : vikārāṇāṃ prakṛti-sambhavatvaṃ darśayan puruṣasya saṃsāra-hetutvaṃ darśayati kāryeti  kāryaṃ śarīram  kāraṇāni sukha-duḥkha-sādhanānīndriyāṇi  teṣāṃ kartṛtve tad-ākāra-pariṇāme prakṛtir hetur ucyate kapilādibhiḥ  puruṣo jīvas tu tat-kṛta-sukha-duḥkhānāṃ bhoktṛtve hetur ucyate  ayaṃ bhāvaḥ yadyapi acetanāyāḥ prakṛteḥ svataḥ-kartṛtvaṃ na sambhavati tathā puruṣasyāpy avikāriṇo bhoktṛtvaṃ na sambhavati  tathāpi kartṛtvaṃ nāma kriyā-nirvartakatvam  tac cācetanasyāpi cetanādṛṣṭa-vaśāt caitanyādhiṣṭhitatvāt sambhavati yathā vahner ūrdhva-jvalanaṃ vayos tiryag gamanaṃ vatsādṛṣṭa-vaśāt gostanya-payasaḥ kṣaraṇam ity ādi  ataḥ puruṣa-sannidhānāt prakṛteḥ kartṛtvam ucyate bhoktṛtvaṃ ca sukha-duḥkha-saṃvedanaṃ, tac ca cetana-dharma eveti prakṛti-sannidhānāt puruṣasya bhoktṛtvam ucyate iti", "category": "Epic, Mahabharata", "book": "Bhagavad Gita", "position": "Chapter 13, Verse 20"}
{"quote": "madhusūdanaḥ : vikārāṇāṃ prakṛti-sambhavattvaṃ vivecayan puruṣasya saṃsāra-hetutvaṃ darśayati kāryeti  kāryaṃ śarīraṃ karaṇānīndriyāṇi tat-sthāni trayodaśa dehārambhakāṇi bhūtāni viṣayāś ceha kārya-grahaṇena gṛhyante  guṇāś ca sukha-duḥkha-mohātmakāḥ karaṇāśrayatvāt karaṇa-grahaṇena gṛhyante  teṣāṃ kārya-karaṇānāṃ kartṛtve tad-ākāra-pariṇāme hetuḥ kāraṇam prakṛtir ucyate maharṣibhiḥ  kārya-karaṇeti dīrgha-pāṭhe 'pi sa evārthaḥ  evaṃ prakṛteḥ saṃsāra-kāraṇatvaṃ vyākhyāya puruṣasyāpi yādṛśaṃ tat tad āha puruṣo kṣetrajñaḥ parā prakṛtir iti prāg vyākhyātaḥ  sa sukha-duḥkhānāṃ sukha-duḥkha-mohānāṃ bhogyānāṃ sarveṣām api bhoktṛtve vṛtty-uparaktopalambhe hetur ucyate", "category": "Epic, Mahabharata", "book": "Bhagavad Gita", "position": "Chapter 13, Verse 20"}
{"quote": "viśvanāthaḥ : tasya māyā-saṃśleṣaṃ darśayati  kāryaṃ śarīram  kāraṇāni sukha-duḥkha-sādhanānīndriyāṇi  kartāra indriyādhiṣṭhātāro devās tatra tathādhyāsena puruṣa-saṃsargāt kāryādi-rūpeṇa pariṇatā syād avidyākhyayā sva-vṛttyā tad-adhyāsa-pradā ca syād ity arthaḥ  tat-kṛta-sukha-duḥkhānāṃ bhoktṛtve puruṣo jīva eva hetuḥ  ayaṃ bhāvaḥ yadyapi kāryatva-kāraṇatva-kartṛtva-bhoktṛtvāni prakṛti-dharmā eva syus tad api kāryatvādiṣu jaḍāṃśa-prādhānyāt, sukha-duḥkha-saṃvedana-rūpe bhoge tu caitanyāṃśa-prādhānyāt  prādhānyena vyapadeśā bhavantīti nyāyāt kāryatvādiṣu prakṛtir hetuḥ  bhoktṛtve puruṣo hetur ity ucyate iti", "category": "Epic, Mahabharata", "book": "Bhagavad Gita", "position": "Chapter 13, Verse 20"}
{"quote": "baladevaḥ : atha saṃsṛṣṭayos tayoḥ kārya-bhedam āha kāryeti śarīraṃ kāryaṃ jñāna-karma-sādhakatvād indriyāṇi kāraṇāni teṣāṃ kartṛtve tat-tad-ākāra-sva-pariṇāme prakṛtir hetuḥ  puruṣaḥ prakṛtistho hi ity agrimāt sva-saṃsargeṇa sacetanāṃ prakṛtiṃ puruṣo 'dhitiṣṭhati  tad-adhiṣṭhitā tu sā tat-karmāṇu-guṇyena pariṇamamānā tat-tad-dehādīnāṃ sraṣṭrīti prakṛtyārpitānāṃ sukhādīnāṃ bhoktṛtve puruṣo hetus teṣāṃ bhoge sa eva kartey arthaḥ  prakṛty-adhiṣṭhātṛtvaṃ sukhādi-bhoktṛtvaṃ ca puruṣasya kāryam  tac ca śarīrādi-kartṛtvaṃ tu tad-adhiṣṭhātāyāḥ prakṛter iti puruṣasyaiva kartṛtvaṃ mukhyam  evam āha sūtrakāraḥ kartā śāstrārthavattvāt ity ādibhiḥ  pareśasya harer adhiṣṭhātṛtvaṃ tu sarvatrāvarjanīyam ity uktaṃ vakṣyate ca", "category": "Epic, Mahabharata", "book": "Bhagavad Gita", "position": "Chapter 13, Verse 20"}
{"quote": "puruṣaḥ prakṛti-stho hi bhuṅkte prakṛtijān guṇān  kāraṇaṃ guṇa-saṅgo 'sya sad-asad-yoni-janmasu", "category": "Epic, Mahabharata", "book": "Bhagavad Gita", "position": "Chapter 13, Verse 21"}
{"quote": "śrīdharaḥ : tathāpy avikāriṇo janma-rahitasya ca bhoktṛtvaṃ katham iti  ata āha puruṣa iti  hi yasmāt  prakṛti-sthas tat-kārye dehe tādātmyena sthitaḥ puruṣaḥ  atas taj-janitān sukha-duḥkhādīn bhuṅkte  asya ca puruṣasya satīṣu devādi-yoniṣu asatīṣu tiryag-ādi-yoniṣu yāni janmāni teṣu guṇa-saṅgo guṇaiḥ śubhāśubha-karma-kāribhir indriyaiḥ saṅgaḥ kāraṇam ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 21"}
{"quote": "madhusūdanaḥ : yat puruṣasya sukha-duḥkha-bhoktṛtvaṃ tādātmyenopagataḥ prakṛti-stho hy eva puruṣo bhuṅkte upalabhate prakṛti-jān guṇān  ataḥ prakṛti-ja-guṇopalambha-hetuṣu sad-asad-yoni-janmasu sad-yonayo devādyās teṣu hi sāttvikam iṣataṃ phalaṃ bhujyate  asad-yonayaḥ paśv-ādyās teṣu hi tāmasam aniṣṭaṃ phalaṃ bhujyate  atas tan nāsya puruṣasya guṇa-saṅgaḥ sattva-rajas-tamo-guṇātmaka-prakṛti-tādātmyābhimāna eva kāraṇam  na tv asaṅgasya tasya svataḥ saṃsāra ity arthaḥ  athavā guṇa-saṅgo guṇeṣu śabdādiṣu sukha-duḥkha-mohātmakeṣu saṅgo 'bhilāṣaḥ kāma iti yāvat  sa evāsya sad-asad-yoni-janmasu kāraṇam sa yathā-kāmo bhavati tat kratur bhavati yat kratur bhavati tat karma kurute yat karma kurute tad abhisampadyate [bau 4.4.5] iti śruteḥ  asminn api pakṣe mūla-kāraṇatvena prakṛti-tādātmyābhimāno draṣṭavyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 21"}
{"quote": "viśvanāthaḥ : kintu tatra anādy-avidyā-kṛtenādhyāsena eva karṭrva-bhoktṛtvādikaṃ tadīyam api dharmaṃ svīyaṃ manyate  tata evāsya saṃsāra ity āha puruṣa iti  prakṛtisthaḥ prakṛti-kārya-dehe tādātmyena hi sthitaḥ  prakṛtijān antaḥkaraṇa-dharmān śoka-moha-sukha-duḥkhādīn guṇān svīyān eva abhimanyamāno bhuṅkte  tatra kāraṇaṃ guṇa-saṅgaḥ  guṇamaya-deheṣu asyāsaṅgasyāpy ātmanaḥ saṅgo 'vidyā-kalpitaḥ  kva bhuṅkte ity apekṣāyām āha satīṣu devādi-yoniṣu asatīṣu tiryag-ādi-yoniṣu śubhāśubha-karma-kṛtāsu yāni janmāni teṣu", "category": "Epic, Mahabharata", "book": "Bhagavad Gita", "position": "Chapter 13, Verse 21"}
{"quote": "upadraṣṭānumantā ca bhartā bhoktā maheśvaraḥ  paramātmeti cāpy ukto dehe 'smin puruṣaḥ paraḥ", "category": "Epic, Mahabharata", "book": "Bhagavad Gita", "position": "Chapter 13, Verse 22"}
{"quote": "śrīdharaḥ : tad anena prakāreṇa prakṛty-avivekād eva puruṣasya saṃsāraḥ  na tu svarūpataḥ  ity āśayena tasya svarūpam āha upadraṣṭeti  asmin prakṛti-kārye dehe vartamāno 'pi puruṣaḥ paro bhinna eva  na tad-guṇair yujyata ity arthaḥ  tatra hetavaḥ yasmād upadraṣṭā pṛthag-bhūta eva samīpe sthitvā draṣṭā sākṣīty arthaḥ  tathā anumantā anumoditaiva sannidhi-mātreṇānugrāhakaḥ  sākṣī cetāḥ kevalo nirguṇaś ca [gtu 2.96, puruṣa-bodhinī] ity ādi śruteḥ  tathā aiśvaryeṇa rūpeṇa bhartā vidhāyaka iti coktaḥ  bhoktā pālaka iti ca  mahāṃś cāsau īśvaraś ca sa brahmādīnām api patir iti ca paramātmā vāntaryāmīti coktaḥ śrutyā  tathā ca śrutiḥ eṣa sarveśvara evsa bhūtādhipatir loka-pālaḥ ity ādi", "category": "Epic, Mahabharata", "book": "Bhagavad Gita", "position": "Chapter 13, Verse 22"}
{"quote": "bhartā dehendriya-mano-buddhīnāṃ saṃhatānāṃ caitanyābhāsa-viśiṣṭānāṃ sva-sattayā sphuraṇena ca dhārayitā poṣayitā ca  bhoktā buddheḥ sukha-duḥkha-mohātmakān pratyayān svarūpa-caitanyena prakāśayatīti nirvikāra evopalabdhā  maheśvaraḥ sarvātmatvāt svatantratvāc ca mahān īśvaraś ceti maheśvaraḥ  paramātmā dehādi-buddhy-antānāṃ avidyayātmatvena kalpitānām paramaḥ prakṛṣṭa upadraṣṭṛtvādi-pūrvokta-viśeṣaṇa-viśiṣṭa ātmā paramātmā  ity anena śabdenāpi uktaḥ kathitaḥ śrutau  ca-kārād upadraṣṭety-ādi-śabdair api sa eva puruṣaḥ paraḥ  uttamaḥ puruṣas tv anyaḥ paramātmety udāhṛtaḥ [gītā 15.17] ity agre vakṣyate", "category": "Epic, Mahabharata", "book": "Bhagavad Gita", "position": "Chapter 13, Verse 22"}
{"quote": "baladevaḥ : dehe sukhādibhokṭrayāvasthitaṃ jīvam uktvā niyantṛtayā tatrāvasthitam īśvaram āha upadraṣṭeti  asmin dehe paro jīvād anyaḥ puruṣo 'sti yo maheśvaraḥ paramātmeti proktaḥ  upadraṣṭā sannidhau pṛthak-sthita eva sākṣī  anumantānumati-dātā tad-anumatiṃ vinā jīvaḥ kiñcid api kartuṃ na kṣama ity arthaḥ  bhartā dhārakaḥ  bhoktā pālakaḥ  sarvataḥ pāṇi ity ādibhir uktasyāpīśasya jīvena saha sthitiṃ vaktuṃ punar uktiḥ", "category": "Epic, Mahabharata", "book": "Bhagavad Gita", "position": "Chapter 13, Verse 22"}
{"quote": "ya evaṃ vetti puruṣaṃ prakṛtiṃ ca guṇaiḥ saha  sarvathā vartamāno 'pi na sa bhūyo 'bhijāyate", "category": "Epic, Mahabharata", "book": "Bhagavad Gita", "position": "Chapter 13, Verse 23"}
{"quote": "śrīdharaḥ : evaṃ prakṛti-puruṣa-viveka-jñāninaṃ stauti ya evam iti  evam upadraṣṭṛtvādi-rūpeṇa puruṣaṃ yo vetti prakṛtiṃ ca guṇaiḥ saha sukha-duḥkhādi-pariṇāmaiḥ sahitāṃ yo vetti sa puruṣaḥ sarvathā vidhim atilaṅghyeha vartamāno 'pi punar nābhijāyate  mucyate evety arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 23"}
{"quote": "madhusūdanaḥ : tad evaṃ sa ca yo yat prabhāvaś ca [gītā 13.4] iti vyākhyātam idānīṃ yaj jñātvāmṛtam aśnute ity uktam upasaṃharati ya evam iti  ya evam uktena prakāreṇa vetti puruṣam ayam aham asmīti sākṣātkaroti prakṛtiṃ cāvidyāṃ guṇaiḥ sva-vikāraiḥ saha mithyā-bhūtām ātma-vidyayā bādhitāṃ vetti nivṛtte mamājñāna-tāt-kārye iti, sa sarvathā prārabdha-karma-vaśād indravad vidhim atikramya vartamāno 'pi bhūyo na jāyate patite 'smin vidvac-charīre punar deha-grahaṇaṃ na karoti  avidyāyāṃ vidyayā nāśitāyāṃ tat-kāryāsaṃbhavasya bahudhoktatvāt tad-adhigama uttara-pūrvārdhayor aśleṣa-vināśau tad-vyapadeśāt [vs 4.1.13] iti nyāyāt  api-śabdād vidhim anatikramya vartamānaḥ sva-vṛttastho bhūyo na jāyata iti kim u vaktavyam ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 23"}
{"quote": "viśvanāthaḥ : etaj-jñāna-phalam āha ya iti  puruṣaṃ paramātmānaṃ prakṛtiṃ māyā-śaktiṃ  ca-kārāj jīva-śaktiṃ ca  sarvathā vartamāno 'pi laya-vikṣepādi-parābhūto 'pi", "category": "Epic, Mahabharata", "book": "Bhagavad Gita", "position": "Chapter 13, Verse 23"}
{"quote": "baladevaḥ : etaj-jñāna-phalam āha ya iti  evaṃ mad-ukta-vidhayā mitho viviktatayā yaḥ puruṣaṃ maheśvara-prakṛtiṃ ca jīvaṃ ca vetti ! sarvathā vyavahāra-samparkeṇa vartamāno 'pi bhūyo nābhijāyate dehānte vimucyata ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 23"}
{"quote": "dhyānenātmani paśyanti ke cid ātmānam ātmanā  anye sāṃkhyena yogena karma-yogena cāpare", "category": "Epic, Mahabharata", "book": "Bhagavad Gita", "position": "Chapter 13, Verse 24"}
{"quote": "śrīdharaḥ : evambhūta-viviktātma-jñāna-sādhana-vikalpān āha dhyāneneti dvābhyām  dhyānenātmākārapratyayāvṛttyā  ātmani deha eva ātmanā manasā evam ātmānaṃ kecit paśyanti  anye tu sāṅkhyena prakṛti-puruṣa-vailakṣaṇyālocanena yogenāṣṭāṅgena  apare ca karma-yogena  paśyantīti sarvatrānuṣaṅgaḥ  eteṣāṃ ca dhyānādīnāṃ yathā-yogyaṃ krama-samuccaye saty api tat-tan-niṣṭhā-bhedābhiprāyeṇa vikalpoktiḥ", "category": "Epic, Mahabharata", "book": "Bhagavad Gita", "position": "Chapter 13, Verse 24"}
{"quote": "mandānām jñāna-sādhanam āha -- karma-yogeneśvarārpaṇa-buddhyā kriyamāṇena phalābhisandhi-rahitena tat-tad-varṇāśramocitena veda-vihitena karma-kalāpena cāpare mandāḥ paśyanti ātmānam ātmaniti vartate  sattva-śuddhyā śravaṇa-manana-dhyānotpatti-dvāreṇety arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 24"}
{"quote": "viśvanāthaḥ : atra sādhana-vikalpam āha dhyāneti dvābhyām  kecid bhaktā dhyānena bhagavac-cintanenaiva  bhaktyā mām abhijānāti [gītā 18.55] ity agrimokter ātmani mansy ātmanā svayam eva na tv anyena kenāpy upakārekeṇety arthaḥ  anye jñāninaḥ sāṅkhyam ātmānātma-vivekas tena  apare yogino yogenāṣṭāṅgena karma-yogena niṣkāma-karmaṇā ca  atra sāṅkhyāṣṭāṅga-yoga-niṣkāma-karma-yogāḥ paramātma-darśane parasparayaiva hetavo na tu sākṣād dhetavas teṣāṃ sāttvikatvāt paramātmanas tu guṇātītatvāt  kiṃ ca jñānaṃ ca mayi sannyaset [bhp 11.19.1] iti bhagavad-ukter jñānādi-sannyāsānantaram eva bhaktyāham ekayā grāhyaḥ [bhp 11.14.11] ity ukter jñānaṃ vimucya tayā bhaktyaiva paśyanti", "category": "Epic, Mahabharata", "book": "Bhagavad Gita", "position": "Chapter 13, Verse 24"}
{"quote": "baladevaḥ : maheśvarasya prāptau sādhana-vikalpān āha dhyāneneti dvābhyām  kecid viśuddha-cittā ātmani manasi sthitam ātmānaṃ maheśvaraṃ māṃ dhyānenopasarjanī-bhūta-jñānena paśyanti sākṣāt kurvanty ātmanā svayam eva, na tv anyenopakārakeṇa  anye sāṅkhyenopasarjanī-bhūta-dhyānena jñānena paśyanti  anya-yogenopasarjanī-bhūta-jñānenāṣṭāṅgena paśyanti  apare tu karma-yogenāntargata-dhyāna-jñānena niṣkāmeṇa karmaṇā", "category": "Epic, Mahabharata", "book": "Bhagavad Gita", "position": "Chapter 13, Verse 24"}
{"quote": "anye tv evam ajānantaḥ śrutvānyebhya upāsate  te 'pi cātitaranty eva mṛtyuṃ śruti-parāyaṇāḥ", "category": "Epic, Mahabharata", "book": "Bhagavad Gita", "position": "Chapter 13, Verse 25"}
{"quote": "śrīdharaḥ : ati-mandādhikāriṇāṃ nistāropāyam āha anya iti  anye tu sāṅkhya-yogādi-mārgeṇa evambhūtam upadraṣṭṛtvādi-lakṣaṇam ātmānam sākṣātkartum ajānanto 'nyebhya ācāryebhya upadeśataḥ śrutvā upāsante dhyāyanti  te 'pi ca śraddhayopadeśa-śravaṇa-parāyaṇāḥ santo mṛtyuṃ saṃsāraṃ śanair atitaranty eva", "category": "Epic, Mahabharata", "book": "Bhagavad Gita", "position": "Chapter 13, Verse 25"}
{"quote": "madhusūdanaḥ : mandatarāṇāṃ jñāna-sādhanam āha anya iti  anye tu mandatarāḥ  tu-śabdaḥ pūrva-ślokokta-trividhādhikāri-vailakṣaṇya-dyotanārthaḥ  eṣūpāyeṣv anyatareṇāpy evaṃ yathoktam ātmānam ajānanto 'nyebhyaḥ kāruṇikebhya ācāryebhyaḥ śrutvā \"idam eva cintayata\" ity uktā upāsate śraddadhānāḥ santaś cintayanti  te 'pi cātitaranty eva mṛtyum saṃsāram śruti-parāyaṇāḥ svayaṃ vicārāsamarthā api śraddadhānatayā gurūpadeśa-śravaṇa-mātra-parāyaṇāḥ  te 'pīty api-śabdādye svayaṃ vicāra-samarthās te mṛtyum atitarantīti kim u vaktavyam ity abhiprāyaḥ  viśvanāthaḥ : anye itas tataḥ kathā-śrotāraḥ  baladevaḥ : anye tv evam īdṛśānupāyān ajānantaḥ śruti-parāyaṇās tat-tat-kathā-śravaṇādi-niṣṭhāḥ sāmpratikā anyebhyas tad-vaktṛbhyas tān upāyān śrutvā taṃ maheśvaram upāsate  te 'pi cāt ta-saṅginaś ca krameṇa tān upalabhyānuṣṭhāya ca mṛtyum atitaranty eveti tat-kathā-śruti-mahimātiśayo darśitaḥ", "category": "Epic, Mahabharata", "book": "Bhagavad Gita", "position": "Chapter 13, Verse 25"}
{"quote": "yāvat saṃjāyate kiṃcit sattvaṃ sthāvara-jaṅgamam  kṣetra-kṣetrajña-saṃyogāt tad viddhi bharatarṣabha", "category": "Epic, Mahabharata", "book": "Bhagavad Gita", "position": "Chapter 13, Verse 26"}
{"quote": "śrīdharaḥ : atha karma-yogasya tṛtīya-caturtha-pañcameṣu prapañcitatvād dhyāna-yogasya ca ṣaṣṭhāṣṭhamayoḥ prapañcitatvād dhyānādeś ca sāṅkhya-viviktātma-viṣayatvāt sāṅkhyam eva prapañcayann āha yāvad ity ādi yāvad adhyāyāntam  yāvat kiñcit vastu-mātraṃ sattvam utpadyate tat sarvaṃ kṣetra-kṣetrajñayor yogād aviveka-kṛta-tādātmyādhyāsād bhavatīti jānīhi", "category": "Epic, Mahabharata", "book": "Bhagavad Gita", "position": "Chapter 13, Verse 26"}
{"quote": "madhusūdanaḥ : saṃsārasyāvidyakatvād vidyayā mokṣa upapadyata ity etasyārthasyāvadhāraṇāya saṃsāra-tan-nivartaka-jñānayoḥ prapañcaḥ kriyate yāvad adhyāya-samāpti  tatra kāraṇaṃ guṇa-saṅgo 'sya sad-asad-yoni-janmasv [gītā 13.21] ity etat prāg uktaṃ vivṛṇoti yāvad iti  yāvat kim api sattvaṃ vastu saṃjāyate sthāvaraṃ jaṅgamaṃ vā tat sarvaṃ kṣetra-kṣetrajña-saṃyogād avidyā-tat-kāryātmakaṃ jaḍam anirvacanīyaṃ sad-asattvaṃ dṛśya-jātaṃ kṣetraṃ tad-vilakṣaṇaṃ tad-bhāsakaṃ sva-prakāśa-paramārtha-sac-caitanyam asaṅgodāsīnaṃ nirdharmakam advitīyaṃ kṣetrajñaṃ tayoḥ saṃyogo māyā-vaśā itaretarāviveka-nimitto mithyā-tādātmyādhyāsaḥ satyānṛta-mithunīkaraṇātmakaḥ  tasmād eva saṃjāyate tat sarvaṃ kārya-jātam iti viddhi he bharatarṣabha  ataḥ svarūpājñāna-nibandhanaḥ saṃsāraḥ svarūpa-jñānād vinaṃṣṭum arhati svapnādivad ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 26"}
{"quote": "viśvanāthaḥ : uktam evārthaṃ prapañcayati yāvad adhyāya-samāpti  yāvad iti yat-pramāṇakaṃ nikṛṣṭam utkṛṣṭaṃ vā  sattvaṃ prāṇi-mātram", "category": "Epic, Mahabharata", "book": "Bhagavad Gita", "position": "Chapter 13, Verse 26"}
{"quote": "baladevaḥ : athānādi-saṃyuktayoḥ prakṛti-jīvayor yogānusandhānāya tayoḥ saṃyogena sṛṣṭiṃ tāvad āha yāvad iti  sthāvara-jaṅgamaṃ kiñcit sattvaṃ prāṇi-jātaṃ yāvad yat-pramāṇakam utkṛṣṭam apakṛṣṭaṃ ca sañjāyate tat kṣetra-kṣetrajña-saṃyogād viddhi  kṣetreṇa prakṛtyā saha kṣetrajñayoḥ sambandhāj jānīhīty arthaḥ  īśvaraḥ prakṛti-jīvau niyamayan pravartayati, tau tu mithaḥ sambadhnīta  tato dehotpatti-dvārā prāṇi-sṛṣṭir ity arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 26"}
{"quote": "samaṃ sarveṣu bhūteṣu tiṣṭhantaṃ parameśvaram  vinaśyatsv avinaśyantaṃ yaḥ paśyati sa paśyati", "category": "Epic, Mahabharata", "book": "Bhagavad Gita", "position": "Chapter 13, Verse 27"}
{"quote": "śrīdharaḥ : aviveka-kṛtaṃ saṃsārodbhavam uktvā tan-nivṛttaye vivktātma-viṣayaṃ samyag-darśanam āha samam iti  sthāvara-jaṅgamātmakeṣu bhūteṣu nirviśeṣaṃ sad-rūpeṇa samaṃ yathā bhavaty evaṃ tiṣṭhantaṃ paramātmānaṃ yaḥ paśyati ataeva teṣu vinaśyatsv api avinaśyantaṃ yaḥ paśyati sa eva samyak paśyati", "category": "Epic, Mahabharata", "book": "Bhagavad Gita", "position": "Chapter 13, Verse 27"}
{"quote": "ajñas tu svapna-darśīva bhrāntyā viparītaṃ paśyan na paśyaty eva  adarśanātmakatvād bhramasya  na hi rajjuṃ sarpatayā paśyan paśyatīti vyapadiśyate  rajjv-adarśanātmakatvāt sarpa-darśanasya  evam-bhūtāny ānuparakta-śuddhātma-darśanāt tad-darśarnātmikāyā avidyāyā nivṛttis tatas tat-kārya-saṃsāra-nivṛttir ity abhiprāyaḥ  atrātmānam iti viśeṣya-lābho viśeṣaṇa-maryādayā  parameśvaram ity eva vā viśeṣya-padam  viṣamatva-cañcalatva-bādhya-bādhaka-rūpatva-lakṣaṇaṃ jaḍa-gataṃ vaidharmyaṃ samatva-tiṣṭhattva-parameśvaratva-rūpātma-viśeṣaṇa-vaśād arthāt prāptam anyat kaṇṭhoktam iti vivekaḥ", "category": "Epic, Mahabharata", "book": "Bhagavad Gita", "position": "Chapter 13, Verse 27"}
{"quote": "viśvanāthaḥ : paramātmānaṃ tv evaṃ jānīyād ity āha samam iti  vinaśyatsv api deheṣu yaḥ paśyati, sa eva jñānīty arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 27"}
{"quote": "baladevaḥ : atha prakṛtau tat-saṃyukteṣu ca jīveṣu sthitam apīśvaraṃ tebhyo viviktaṃ paśyed ity āha samam iti  yas tv atattvavit prasaṅgī sarveṣu sthāvara-jaṅgama-dehavatsu bhūteṣu jīveṣu samam ekarasaṃ yathā syāt tathā tiṣṭhantaṃ parameśvaraṃ vinaśyatsu tat-tad-deha-vimardena vināśaṃ gacchatsu teṣv avinaśyantaṃ tad-vaikṣaṇaṃ paśyati sa eva paśyati tad-yāthātmya-darśī bhavati  tathā ca vaividhya-vināśa-dharmibhyaḥ prakṛti-saṃyogibhyo jīvebhya aikarasyāvināśa-dharmā pareśo vivikta iti", "category": "Epic, Mahabharata", "book": "Bhagavad Gita", "position": "Chapter 13, Verse 27"}
{"quote": "samaṃ paśyan hi sarvatra samavasthitam īśvaram  na hinasty ātmanātmānaṃ tato yāti parāṃ gatim", "category": "Epic, Mahabharata", "book": "Bhagavad Gita", "position": "Chapter 13, Verse 28"}
{"quote": "asūryā asurasya sva-bhūtā āsuryā saṃpadā bhogyā ity arthaḥ  ātma-hana ity anātmany ātmābhimānina ity arthaḥ  ato ya ātmajñaḥ so 'nātmany ātmābhimānaṃ śuddhātma-darśanena bādhate  ataḥ svarūpa-lābhāc ca hinasty ātmanātmānaṃ tato yāti parāṃ gatim  tata ātma-hananābhāvād avidyā-tat-kārya-nivṛtti-lakṣaṇāṃ muktim adhigacchatīty arthaḥ 28 viśvanāthaḥ : ātmanā manasā kupatha-gāminā ātmānaṃ jīvaṃ na hinasti nādhaḥ-pātayati  baladevaḥ : athokta-viṣayā tebhyo viviktam īśvaraṃ paśyan tad-darśana-mahimnā ca prakṛti-vikārebhyaḥ sva-vivekaṃ ca labhata ity āśayenāha samaṃ paśyan hīti  sarvatra bhūteṣu samaṃ yathā bhavaty evaṃ samyag-apracyuta-svarūpa-guṇatayāvasthitam īśvaraṃ paśyann ātmānaṃ svam ātmanā prakṛti-vikāra-viveka-grāhiṇā viṣaya-rasa-gṛdhnunā manasā na hinasti nādhaḥpātayati, sa tad-rasa-viraktena tena parām utkṛṣṭāṃ gatiṃ tad-vikārebhyaḥ svaiveka-khyātiṃ yāti", "category": "Epic, Mahabharata", "book": "Bhagavad Gita", "position": "Chapter 13, Verse 28"}
{"quote": "prakṛtyaiva ca karmāṇi kriyamāṇāni sarvaśaḥ  yaḥ paśyati tathātmānam akartāraṃ sa paśyati", "category": "Epic, Mahabharata", "book": "Bhagavad Gita", "position": "Chapter 13, Verse 29"}
{"quote": "madhusūdanaḥ : nanu śubhāśubha-karma-kartāraḥ pratidehaṃ bhinnā ātmano viṣamāś ca tat-tad-vicitra-phala-bhoktṛtveneti kathaṃ sarva-bhūta-stham ekam ātmānaṃ samaṃ paśyan na hinasty ātmanātmānam ity uktam ata āha prakṛtyaiveti  karmāṇi vāṅ-manaḥ-kāyārabhyāṇi sarvaśaḥ sarvaiḥ prakāraiḥ prakṛtyaiva dehendriya-saṅghātākāra-pariṇatayā sarva-vikāra-kāraṇa-bhūtayā triguṇātmikayā bhagavan-māyayaiva kriyamāṇāni na tu puruṣeṇa sarva-vikāra-śūnyena yo vivekī paśyati, evaṃ kṣetreṇa kriyamāṇeṣv api karmasu ātmānaṃ kṣetrajñam akartāraṃ sarvopādhi-vivarjitam asaṅgam ekaṃ sarvatra samaṃ yaḥ paśyati, tathā-śabdaḥ paśyatīti-kriyā-karṣaṇārthaḥ, sa paśyati sa paramārtha-darśīti pūrvavat  sa-vikārasya kṣetrasya tat-tad-vicitra-karma-kartṛtvena prati-dehaṃ bhede 'pi vaiṣamye 'pi na nirviśeṣasyākartur ākāśasyeva na bhede pramāṇaṃ kiṃcid ātmana ity upapāditaṃ prāk", "category": "Epic, Mahabharata", "book": "Bhagavad Gita", "position": "Chapter 13, Verse 29"}
{"quote": "viśvanāthaḥ : prakṛtyaiva dehendriyādyākāreṇa pariṇatayā sarvaśaḥ sarvāṇy ātmānaṃ jīvaṃ dehābhimānenaiva ātmanaḥ kartṛtvam, na tu svataḥ  ity evaṃ yaḥ paśyatīty arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 29"}
{"quote": "yadā bhūta-pṛthag-bhāvam ekastham anupaśyati  tata eva ca vistāraṃ brahma saṃpadyate tadā", "category": "Epic, Mahabharata", "book": "Bhagavad Gita", "position": "Chapter 13, Verse 30"}
{"quote": "śrīdharaḥ : idānīṃ tu bhūtānām api prakṛtis tāvan-mātratvenābhedād bhūta-bheda-kṛtam apy ātmano bhedam apaśyan brahmatvam upaitīty āha yadeti  yadā bhūtānāṃ sthāvara-jaṅgamānāṃ pṛthag-bhāvaṃ bhedaṃ pṛthaktvam ekastham ekasyām eveśra-śakti-rūpāyāṃ prakṛtau pralaye sthitam anupaśyati ālocayati  ataeva tasyā eva prakṛteḥ sakāśād bhūtānāṃ vistāraṃ sṛṣṭi-samaye 'nupaśyati  tadā prakṛti-tāvan-mātratvena bhūtānām apy abhedaṃ paśyan paripūrṇaṃ brahma sampadyate  brahmaiva bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 30"}
{"quote": "prakṛtyaiva cety atrātma-bhedo nirākṛtaḥ  yadā bhūta-pṛthag-bhāvam ity atra tv anātma-bhedo 'pīti viśeṣaḥ", "category": "Epic, Mahabharata", "book": "Bhagavad Gita", "position": "Chapter 13, Verse 30"}
{"quote": "viśvanāthaḥ : yadā bhūtānāṃ sthāvara-jaṅgamānāṃ pṛthag-bhāvaṃ tat-tad-ākāra-gataṃ pārthakyam ekastham ekasyāṃ prakṛtāv eva sthitaṃ pralaya-kāle anupaśyaty ālocayati  tataḥ prakṛteḥ sakāśād eva bhūtānāṃ vistāraṃ sṛṣṭi-samaye 'nupaśyati tadā brahma sampadyate brahmaiva bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 30"}
{"quote": "baladevaḥ : yadeti  ayaṃ jīvo yadā bhūtānāṃ deva-mānavādīnāṃ pṛthag-bhāvaṃ tat-tad-ākāra-gataṃ devatva-mānavatva-dīrghatva-hrasvatvādi-rūpa-pārthakyam ekasthaṃ prakṛti-gatam eva pralaye 'nupaśyati tataḥ prakṛtita eva sarge teṣāṃ devatvādīnāṃ vistāraṃ ca paśyati, na tv ātmasthaṃ tat pṛthag-bhāvaṃ na cāṭmanas tad-vistāraṃ ca paśyati  sva-prakṛti-viviktātma-darśī  tadā tad brahma sampadyate tad-viviktam abhivyaktāpahata-pāpmatvādi-bṛhad-guṇāṣṭakam svam anubhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 13, Verse 30"}
{"quote": "anāditvān nirguṇatvāt paramātmāyam avyayaḥ  śarīra-stho 'pi kaunteya na karoti na lipyate", "category": "Epic, Mahabharata", "book": "Bhagavad Gita", "position": "Chapter 13, Verse 31"}
{"quote": "śrīdharaḥ : tathāpi parameśvarasya saṃsārāvasthāyāṃ deha-sambandha-nimittaiḥ karmabhis tat-phalaiś ca sukha-duḥkhādibhir vaiṣamyaṃ duṣpariharam iti kutaḥ sama-darśanaṃ  tatrāha anāditvād iti  yad utpattimat tad eva hi vyeti vināśam eti  yac ca guṇavad vastu tasya hi guṇa-nāśe vyayo bhavati  ayaṃ tu paramātmā anādi nirguṇaś ca  ato 'vyayo 'vikārīty arthaḥ  tasmāt śarīre sthito 'pi na kiñcit karoti  na ca karma-phalair lipyate", "category": "Epic, Mahabharata", "book": "Bhagavad Gita", "position": "Chapter 13, Verse 31"}
{"quote": "dvitīyaṃ nirākaroti nirguṇatvād iti  nirdharmakatvād ity arthaḥ  na hi dharmiṇam avikṛtya kaścid dharma upaity apaiti vā dharma-dharmiṇos tādātmyād ayaṃ tu nirdharmako 'to na dharma-dvārāpi vyetīty arthaḥ  avināśī vā are 'yam ātmānucchitti-dharmā [bau 4.5.14] iti śruteḥ  yasmād eṣa jāyate 'sti vardhate vipariṇamate 'pakṣīyate vinaśyatīty evaṃ ṣaḍ-bhāva-vikāra-śūnya ādhyāsikena sambandhena śarīra-stho 'pi tasmin kurvaty ayam ātmā na karoti  yathādhyāsikena sambandhena jala-sthaḥ savitā tasmiṃś calaty api na calaty eva tadvat  yato na lipyate na tv ayam akartṛtvād ity arthaḥ  icchā dveṣaḥ sukhaṃ duḥkham ity ādīnāṃ kṣetra-dharmatva-kathanāt  prakṛtyaiva ca karmāṇi kriyamāṇānīti māyā-kāryatva-vyapadeśāc ca  ataeva paramārtha-darśināṃ sarva-karmādhikāra-nivṛttir iti prāg-vyākhyātam  etenātmano nirdharmakatva-kathanāt svagata-bhedo 'pi nirastaḥ  prakṛtyaiva ca karmāṇi [gītā 13.29] ity atra sajātīya-bhedo nivāritaḥ  yadā bhūta-pṛthag-bhāvam [gītā 13.30] ity atra vijātīya-bhedaḥ  anāditvān nirguṇatvād [gītā 13.31] ity atra svagato bheda ity advitīyaṃ brahmaivātmeti siddham", "category": "Epic, Mahabharata", "book": "Bhagavad Gita", "position": "Chapter 13, Verse 31"}
{"quote": "viśvanāthaḥ : nanu kāraṇaṃ guṇa-saṅgo 'sya sad-asad-yoni-janmasu ity uktam  tatra deha-gatatvena tulyatve 'pi jīvātmaiva guṇa-liptaḥ saṃsarati na tu paramātmeti  kuta ity ata āha anāditvād iti  na vidyate ādiḥ kāraṇaṃ yataḥ sa anādiḥ  yathā pañcamy-anta-padārthenānuttama-śabdena paramottama ucyate tathaiva anādi-śabdena parama-kāraṇam ucyate  tataś cānāditvāt parama-kāraṇatvāt nirguṇatvān nirgatā guṇaḥ sṛṣṭyādayo yatas tasya bhāvas tattvaṃ tasmāc ca jīvātmano vilakṣaṇo 'yaṃ paramātmā  avyayaḥ sarvadaiva sarvathaiva svīya-jñānānandādi-vyaya-rahitaḥ  śarīra-stho 'pi tad-dharmāgrahaṇāt na karoti jīvavat na kartā, na bhoktā bhavati, na ca lipyate śarīra-guṇa-liptaś ca na bhavati", "category": "Epic, Mahabharata", "book": "Bhagavad Gita", "position": "Chapter 13, Verse 31"}
{"quote": "baladevaḥ : nanu pareśam ātmānaṃ ca viviktaṃ paśyati kṛtārtho bhavatīty uktir ayuktā etebhya eva bhūtebhyaḥ samutthāya tāny evānu vinaśyati na prety asaṃjñāsti iti jīvasya dehena sahotpatti-vināśa-śravaṇād iti cet tatrāha anāditvād iti  ayam ātmā jīvaḥ śarīrastho 'py anāditvāt param-avyayo 'vyayatva-pradhāna-dharmatvād vināśa-śūnyo nirguṇatvād viśuddha-jñānānandatvān na yuddha-yajñādi-karma karoti  ataḥ śarīrendriya-svabhāvenotpatti-vināśa-lakṣaṇena na lipyate  śruty-arthas tv aupacārikatayā neyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 31"}
{"quote": "yathā sarva-gataṃ saukṣmyād ākāśaṃ nopalipyate  sarvatrāvasthito dehe tathātmā nopalipyate", "category": "Epic, Mahabharata", "book": "Bhagavad Gita", "position": "Chapter 13, Verse 32"}
{"quote": "śrīdharaḥ : tatra hetuṃ sa-dṛṣṭāntam āha yatheti  yathā sarva-gataṃ paṅkādiṣv api sthitam ākāśaṃ saukṣmyād asaṅgatvāt paṅkādibhir nopalipyate tathā sarvatra uttame madhyame adhame vā dehe 'vasthito 'pi ātmā nopalipyate", "category": "Epic, Mahabharata", "book": "Bhagavad Gita", "position": "Chapter 13, Verse 32"}
{"quote": "madhusūdanaḥ : śarīra-stho 'pi tat-karmaṇā na lipyate svayam asaṅgatvād ity atra dṛṣṭāntam āha yatheti  saukṣmyād asaṅga-svabhāvatvād ākāśaṃ sarva-gatam api nopalipyate paṅkādibhir yatheti dṛṣṭāntārthaḥ  spaṣṭam itarat  viśvanāthaḥ : atha dṛṣṭāntam āha yathā sarvatra paṅkādiṣv api sthitam apy ākāśaṃ saukṣmyād asaṅgatvāt paṅkādibhir na lipyate, tathaiva paramātmā daihikair guṇair doṣaiś ca na yujyata ity arthaḥ  baladevaḥ : nanu śarīre sthitas tad-dharmaiḥ kuto na lipyate ity atrāha yatheti  yathā sarvatra paṅkādau gataṃ praviṣṭam apy ākāśaṃ saukṣmyāt tat-tad-dharmair na lipyate, tathātmā jīvaḥ sarvatra deva-mānavādāv uccāvace dehe sthito 'pi tad-dharmair na lipyate saukṣmyād eva", "category": "Epic, Mahabharata", "book": "Bhagavad Gita", "position": "Chapter 13, Verse 32"}
{"quote": "yathā prakāśayaty ekaḥ kṛtsnaṃ lokam imaṃ raviḥ  kṣetraṃ kṣetrī tathā kṛtsnaṃ prakāśayati bhārata", "category": "Epic, Mahabharata", "book": "Bhagavad Gita", "position": "Chapter 13, Verse 33"}
{"quote": "sūryo yathā sarva-lokasya cakṣur na lipyate cākṣuṣair bāhya-doṣaiḥ  ekas tathā sarva-bhūtāntarātmā na lipyate śoka-duḥkhena bāhyaḥ  iti [kaṭhu 2.2.11] śruteḥ  baladevaḥ : deha-dharmeṇālipta evātmā sva-dharmeṇa dehaṃ puṣṇātīty āha yatheti  yathaiko ravir imaṃ kṛtsnaṃ lokaṃ prakāśayati prabhayā tathaikaḥ kṣetrī jīvaḥ kṛtsnam āpāda-mastakam idaṃ kṣetraṃ dehaṃ prakāśayati cetayati cetanayety evam āha guṇād vā lokavad [vs 2.3.26] iti  bhg 13.34 kṣetra-kṣetrajñayor evam antaraṃ jñāna-cakṣuṣā  bhūta-prakṛti-mokṣaṃ ca ye vidur yānti te param", "category": "Epic, Mahabharata", "book": "Bhagavad Gita", "position": "Chapter 13, Verse 34"}
{"quote": "śrīdharaḥ : adhyāyārtham upasaṃharati kṣetra-kṣetrajñayor iti  evam ukta-prakāreṇa kṣetra-ksetrajñayor antaraṃ bhedaṃ viveka-jñāna-lakṣaṇena cakṣuṣā ye viduḥ tathā xexam uktā bhūtānāṃ prakṛtis tasyāḥ sakāśān mokṣaṃ mokṣopāyaṃ dhyānādikaṃ ca ye viduḥ te paraṃ padaṃ yānti", "category": "Epic, Mahabharata", "book": "Bhagavad Gita", "position": "Chapter 13, Verse 34"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ prakṛti-puruṣa-viveka-yogo nāma trayodaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "madhusūdanaḥ : idānīm adhyāyārthaṃ saphalam upasaṃharati kṣetreti  kṣetra-kṣetrajñayor prāg-vyākhyātayor evam uktena prakāreṇāntaram paraspara-vailakṣaṇyaṃ jāḍya-caitanya-vikāritva-nirvikāritvādi-rūpaṃ jñāna-cakṣuṣā śāstrācāryopadeśa-janitātma-jñāna-rūpeṇa cakṣuṣā ye vidur bhūta-prakṛti-mokṣaṃ ca bhūtānāṃ sarveṣāṃ prakṛtir avidyā māyākhyā tasyāḥ paramārthātma-vidyayā mokṣam abhāva-gamanaṃ ca ye vidur jānanti yānti te paraṃ paramārthātma-vastu-svarūpaṃ kaivalyaṃ, na punar dehaṃ ādadata ity arthaḥ  tad evam amānitvādi-sādhana-niṣṭhasya kṣetra-kṣetrajña-viveka-vijñānavataḥ sarvānartha-nivṛttyā parama-puruṣārtha-siddhir iti siddham", "category": "Epic, Mahabharata", "book": "Bhagavad Gita", "position": "Chapter 13, Verse 34"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām kṣetra-kṣetrajña-viveko nāma trayodaśo 'dhyāyaḥ  viśvanāthaḥ : adhyāyam upasaṃharati kṣetreṇa saha kṣetrajñayor jīvātma-paramātmanor antaraṃ bhedaṃ tathā bhūtānāṃ prāṇināṃ prakṛteḥ sakāśān mokṣaṃ mokṣopāyaṃ dhyānādikaṃ ca ye vidus te paraṃ padaṃ yānti  dvayoḥ kṣetrajñayor madhye jīvātmā kṣetra-dharma-bhāk  badhyate mucyate jñānād ity adhyāyārtha īritaḥ", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "baladevaḥ : adhyāyārtham upasaṃharan taj-jñāna-phalam āha kṣetreti  kṣetreṇa sahitayoḥ kṣetrajñayor jīveśayor evaṃ mad-ukti-vidhayāntaraṃ bhedaṃ jñāna-cakṣuṣā vaidharmya-viṣayaka-prajñā-netreṇa ye vidus tathābhūtānāṃ prakṛteḥ sakāśān mokṣaṃ ca tat-sādhanam amānitvādikaṃ ye vidus te prakṛteḥ paraṃ sarvotkṛṣṭaṃ para-vyomākhyaṃ mat-padaṃ yāntīti", "category": "Epic, Mahabharata", "book": "Bhagavad Gita", "position": "Chapter 13, Verse 34"}
{"quote": "jīveśau deha-madhyasthau tatrādyo deha-dharma-yuk  badhyate mucyate bodhād iti jñānaṃ trayodaśāt  iti śrīmad-bhagavad-gītopaniṣad-bhāṣye trayodaśo 'dhyāyaḥ  [*endnote] all the verses quoted here are found in rāmānuja 's commentary.", "category": "Epic, Mahabharata", "book": "Bhagavad Gita", "position": "Chapter 13, Verse 13"}
{"quote": "śrī-bhagavān uvāca paraṃ bhūyaḥ pravakṣyāmi jñānānāṃ jñānam uttamam  yaj jñātvā munayaḥ sarve parāṃ siddhim ito gatāḥ", "category": "Epic, Mahabharata", "book": "Bhagavad Gita", "position": "Chapter 14, Verse 1"}
{"quote": "yāvat sañjāyate kiñcit sattvaṃ sthāvara-jaṅgamam  kṣetra-kṣetrajña-saṃyogāt tad viddhi bharatarṣabha  ity uktam  sa ca kṣetra-kṣetrajñayoḥ saṃyogo nirīśvara-sāṅkhyānām iva na svātantryeṇa  kintu īśvarecchayiveti kathana-pūrvakaṃ kāraṇaṃ guṇa-saṅgo 'sya sad-asad-yoni-janmasu ity anenoktaṃ sattvādi-guṇīkṛtaṃ saṃsāra-vaicitryaṃ prapañcayiṣyan evambhūtaṃ vakṣyamānam arthaṃ stauti bhagavān paraṃ bhūya iti dvābhyām  paraṃ paramātma-niṣṭham  jñāyate aneneti jñānam upadeśaḥ  taj jñānaṃ bhūyo 'pi tubhyaṃ prakarṣeṇa vakṣyāmi  kathambhūtam  jñānānāṃ tapaḥ-karmādi-viṣayāṇāṃ madhya uttamam  mokṣa-hetutvāt  tad evāha yaj jñātvā munayo manana-śīlāḥ sarve  ito deha-bandhanāt  parāṃ siddhiṃ mokṣam  gatāḥ prāptāḥ", "category": "Epic, Mahabharata", "book": "Bhagavad Gita", "position": "Chapter 14, Verse 1"}
{"quote": "madhusūdanaḥ : pūrvādhyāye - yāvat saṃjāyate kiṃcit sattvaṃ sthāvara-jaṅgamam  kṣetra-kṣetrajña-saṃyogāt tad viddhi [gītā 13.26] ity uktaṃ tatra nirīśvara-sāṅkhyam atinirākaraṇena kṣetra-kṣetrajña-saṃyogasyeśvarādhīnatvaṃ vaktavyam  evaṃ kāraṇaṃ guṇa-saṅgo 'sya sad-asad-yoni-janmasu ity uktaṃ tatra kasmin guṇa kathaṃ saṅgaḥ ke vā guṇāḥ kathaṃ vā te badhnantīti vaktavyam  tathā bhūta-prakṛti-mokṣaṃ ca ye vidur yānti te param ity uktaṃ tatra bhūta-prakṛti-śabditebhyo guṇebhyaḥ kathaṃ mokṣaṇaṃ syān muktasya ca kiṃ lakṣaṇam iti vaktavyaṃ, tad etat sarvaṃ vistareṇa vaktuṃ caturdaśo 'dhyāya ārabhyate  tatra vakṣyamāṇam arthaṃ dvābhyāṃ stuvan śrotṝṇāṃ rucy-utpattaye śrī-bhagavān uvāca param iti  jñāyate 'nena jñānaṃ paramātma-jñāna-sādhanaṃ paraṃ śreṣṭhaṃ para-vastu-viṣayatvāt  kīdṛśaṃ tat ? jñānānāṃ jñāna-sādhanānāṃ bahiraṅgāṇāṃ yajñādīnāṃ madhya uttamam uttama-phalatvāt  na tvam ānitvādīnāṃ teṣām antaraṅgatvenottama-phalatvāt  param ity anenotkṛṣṭa-viṣayatvam uktam  uttamam ity anena tūtkṛṣṭa-phalatvam iti bhedaḥ  īdṛśaṃ jñānam ahaṃ pravakṣyāmi bhūyaḥ punaḥ pūrveṣv adhyāyeṣv asakṛd uktam api yaj jñānaṃ jñātvānuṣṭhāya munayo manana-śīlāḥ saṃnyāsinaḥ sarve parāṃ siddhiṃ mokṣākhyām ito deha-bandhanād gatāḥ prāptāḥ", "category": "Epic, Mahabharata", "book": "Bhagavad Gita", "position": "Chapter 14, Verse 1"}
{"quote": "pūrvādhyāye kāraṇaṃ guṇa-saṅgo 'sya sad-asad-yoni-janmasu ity uktam  tatra ke guṇāḥ, kīdṛśo guṇa-saṅgaḥ, kasya guṇasya saṅgāt kiṃ phalaṃ syāt, guṇa-yuktasya kiṃvā lakṣaṇam  kathaṃ vā guṇebhyo mocanam ity apekṣāyāṃ vakṣyamānam arthaṃ stuvāno vaktuṃ pratijānīte param iti  jñāyate æneneti jñānam upadeśaḥ param atyuttamam", "category": "Epic, Mahabharata", "book": "Bhagavad Gita", "position": "Chapter 14, Verse 1"}
{"quote": "paraṃ pūrvoktād anyaṃ prakṛti-jīvāntargatam eva guṇa-viṣayakaṃ jñānaṃ bhūyo vakṣyāmi yaj-jñānānāṃ prakṛti-jīva-viṣayakāṇām uttamaṃ śreṣṭhaṃ navanītavad uddhṛtatvāt  yaj jñātvopalabhya sarve munayas tan-manana-śīlā ito loke param ātma-yāthātmyopalabdhi-lakṣaṇāṃ siddhiṃ gatāḥ  yad vā jñāyate 'neneti jñānam upadeśam, tac ca prāg uktam api bhūyaḥ punar vidhāntareṇa vakṣyāmi  tac ca jñānānāṃ tapaḥ-prabhṛtīnāṃ jñāna-sādhanānāṃ madhye param uttamam atyuttamaṃ tad-antaraṅga-sādhanatvāt  yaj jñātvā sarve munaya ito lokāt parāṃ mokṣa-lakṣaṇāṃ siddhiṃ gatāḥ", "category": "Epic, Mahabharata", "book": "Bhagavad Gita", "position": "Chapter 14, Verse 1"}
{"quote": "idaṃ jñānam upāśritya mama sādharmyam āgatāḥ  sarge 'pi nopajāyante pralaye na vyathanti ca", "category": "Epic, Mahabharata", "book": "Bhagavad Gita", "position": "Chapter 14, Verse 2"}
{"quote": "śrīdharaḥ : kiṃ ca idam iti  idaṃ vakṣyamāṇaṃ jñānam upāśrityedaṃ jñāna-sādhanam anuṣṭhāya mama sādharmyaṃ mad-rūpatvaṃ prāptāḥ santaḥ sarge 'pi brahmādiṣu utpādyamāneṣv api notpadyante  tathā pralaye 'pi na vyathanti  pralaye duḥkhaṃ nānubhavanti  punar nāvartanta ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 2"}
{"quote": "viśvanāthaḥ : sādharmyaṃ sārūpya-lakṣaṇāṃ muktiṃ  na vyathanti na vyathante", "category": "Epic, Mahabharata", "book": "Bhagavad Gita", "position": "Chapter 14, Verse 2"}
{"quote": "baladevaḥ : idam iti  gurūpāsanayedaṃ vakṣyamāṇaṃ jñānam upāśritya prāpya janāḥ sarveśasya mama nityāvirbhūta-guṇāṣṭakasya sādharmyaṃ sādhanāvirbhāvitena tad-aṣṭakena sāmyam āgatāḥ santaḥ sarge nopajāyante sṛji-karmatāṃ nāpnuvanti pralaye na vyathante mṛti-karmatāṃ ca na yāntīti janma-mṛtyubhyāṃ rahitā muktā bhavantīti mokṣe jīva-bahutvam uktam  tad viṣṇoḥ paramaṃ padaṃ sadā paśyanti sūrayaḥ ity ādi-śrutibhyaś caitad avagatam", "category": "Epic, Mahabharata", "book": "Bhagavad Gita", "position": "Chapter 14, Verse 2"}
{"quote": "mama yonir mahad brahma tasmin garbhaṃ dadhāmy aham  saṃbhavaḥ sarva-bhūtānāṃ tato bhavati bhārata", "category": "Epic, Mahabharata", "book": "Bhagavad Gita", "position": "Chapter 14, Verse 3"}
{"quote": "śrīdharaḥ : tad evaṃ praśaṃsayā śrotāram abhimukhīkṛtyedaṃ parameśvarādhīnayoḥ prakṛti-puruṣayoḥ sarva-bhūtotpattiṃ prati hetutvaṃ na tu svatantrayor itīmaṃ vivakṣitam arthaṃ kathayati mameti  deśataḥ kālataś cāparicchinnatvān mahat  bṛṃhitatvāt svakāryāṇāṃ vṛddhi-hetutvād vā brahma  prakṛtir ity arthaḥ  tan mahad brahma mama parameśvarasya yonir garbhādhāna-sthānam  tasminn ahaṃ garbhaṃ jagad-vistāra-hetuṃ cid-ābhāsaṃ dadhāmi nikṣipāmi  pralaye mayi līnaṃ santam avidyā-kāma-karmānuśaya-vantaṃ kṣetrajñaṃ sṛṣṭi-samaye bhoga-yogyena kṣetreṇa saṃyojayāmīty arthaḥ  tato garbhādhānāt sarva-bhūtānāṃ brahmādīnāṃ sambhava utpattir bhavati", "category": "Epic, Mahabharata", "book": "Bhagavad Gita", "position": "Chapter 14, Verse 3"}
{"quote": "viśvanāthaḥ : atha anādy-avidyā-kṛtasya guṇa-saṅgasya bandha-hetutā-prakāraṃ vaktuṃ kṣetra-kṣetrajñayoḥ sambhava-prakāram āha mama parameśvarasya yonir garbhādhāna-sthānaṃ mahad brahma deśa-kālānavacchinnatvāt mahat, bṛṃhaṇāt kārya-rūpeṇa vṛddher hetor brahma prakṛtir ity arthaḥ  śrutāv api kvacit prakṛtir brahmeti nirdiśyate  tasminn ahaṃ garbhaṃ dadhāmy ādadhāmi  itas tv anyāṃ prakṛtiṃ viddhi me parāṃ jīva-bhūtām ity anena cetana-puñja-rūpā yā jīva-prakṛtis taṭastha-śakti-rūpā nirdiṣṭā sā sakala-prāṇi-jīvatayā garbha-śabdenocyate  tato mat-kṛtāt garbhādhānāt sarva-bhūtānāṃ brahmādīnāṃ sambhava utpattiḥ", "category": "Epic, Mahabharata", "book": "Bhagavad Gita", "position": "Chapter 14, Verse 3"}
{"quote": "baladevaḥ : tad evaṃ vaktavyārtha-stutyā tasmin ruciṃ śrotur utpādya bhūmir āpaḥ ity ādi-dvayārthānusārāt yāvat sañjāyate kiñcit ity ādau prakṛti-jīva-saṃyogaṃ pareśa-hetukam abhimatam iha sphuṭayati mameti  mahat sarvasya prapañcasya kāraṇaṃ brahmābhivyakta-sattvādi-guṇakaṃ pradhānaṃ mama sarveśvarsyāṇḍa-koṭi-sraṣṭur yonir garbha-dhāraṇa-sthānaṃ bhavati  pradhāne brahma-śabdaś ca tasmād etad brahma nāma-rūpam annaṃ ca jāyate  iti śruteḥ  tasmin mahati brahmaṇi yoni-bhūte garbhaṃ paramāṇu-caitanya-rāśim ahaṃ dadhāmy arpayāmi bhūmir āpaḥ ity ādinā yā jaḍā prakṛtir uktā  seha mahad brahmety ucyate  itas tv anyām ity ādinā yā cetanā prakṛtir uktā seha sarva-prāṇi-bījatvād garbha-śabdeneti bhoga-kṣetra-bhūtayā jaḍayā prakṛtyā saha cetana-bhoktṛ-vargaṃ saṃyojayāmīty arthaḥ  tato mahad-dhetukāt prakṛti-dvaya-saṃyogād garbhādhānād vā sarva-bhūtānāṃ brahmādi-stambāntānāṃ sambhavo janir bhavati", "category": "Epic, Mahabharata", "book": "Bhagavad Gita", "position": "Chapter 14, Verse 3"}
{"quote": "sarva-yoniṣu kaunteya mūrtayaḥ saṃbhavanti yāḥ  tāsāṃ brahma mahad yonir ahaṃ bīja-pradaḥ pitā", "category": "Epic, Mahabharata", "book": "Bhagavad Gita", "position": "Chapter 14, Verse 4"}
{"quote": "śrīdharaḥ : na kevalaṃ sṛṣṭy-upakrama eva mad-adhiṣṭhānenābhyāṃ prakṛti-puruṣābhyām ayaṃ bhūtotpatti-prakāraḥ  api tu sarvadaivety āha sarveti  sarvāsu yoniṣu manuṣyādyāsu yā mūrtayaḥ sthāvara-jaṅgamātmikā utpadyante tāsāṃ mūrtīnāṃ mahad brahma prakṛtir yonir mātṛ-sthānīyā  ahaṃ ca bīja-pradaḥ pitā garbhādhāna-kartā pitā", "category": "Epic, Mahabharata", "book": "Bhagavad Gita", "position": "Chapter 14, Verse 4"}
{"quote": "madhusūdanaḥ : nanu kathaṃ sarva-bhūtānāṃ tataḥ sambhavo devādi-deha-viśeṣāṇāṃ kāraṇāntara-sambhavād ity āśaṅkyāha sarva-yoniṣv iti  deva-pitṛ-manuṣya-paśu-mṛgādi-sarva-yoniṣu yā mūrtayo jarāyujāṇḍodbhijjādi-bhedena vilakṣaṇā vividha-saṃsthānās tanavaḥ saṃbhavanti he kaunteya! tāsāṃ mūrtīnāṃ tat-tat-kāraṇa-bhāvāpannaṃ mahad brahmaiva yonir mātṛ-sthānīyā  ahaṃ parameśvaro bīja-prado garbhādhānasya kartā pitā  tena mahato brahmaṇa evāvasthā-viśeṣāḥ kāraṇāntarāṇīti yuktam uktaṃ sambhavaḥ sarva-bhūtānāṃ tato bhavati [gītā 14.3] iti", "category": "Epic, Mahabharata", "book": "Bhagavad Gita", "position": "Chapter 14, Verse 4"}
{"quote": "viśvanāthaḥ : na kevalaṃ sṛṣṭy-utpatti-samaya eva sarva-bhūtānāṃ prakṛtir mātā ahaṃ pitā api tu sarvadaivety āha sarvāsu yoniṣu devādyāsu stamba-paryantāsu yā mūrtayo jaṅgama-sthāvarātmikā utpadyante tāsāṃ mūrtīnāṃ mahad brahma prakṛtiḥ  yonir utpatti-sthānaṃ mātā  ahaṃ bīja-pradaḥ garbhādhāna-kartā pitā", "category": "Epic, Mahabharata", "book": "Bhagavad Gita", "position": "Chapter 14, Verse 4"}
{"quote": "baladevaḥ : sarveti  he kaunteya sarva-yoniṣu devādi-sthāvarāntāsu yoniṣu yā mūrtayas tanavaḥ sambhavanti tāsāṃ mahad brahma pradhānaṃ yonir utpatti-hetur mātety arthaḥ  jīva-pradas tat-karmānuguṇyena paramāṇu-caitanya-rāśi-saṃyojakaḥ pareśo 'haṃ pitā bhavāmi", "category": "Epic, Mahabharata", "book": "Bhagavad Gita", "position": "Chapter 14, Verse 4"}
{"quote": "sattvaṃ rajas tama iti guṇāḥ prakṛti-saṃbhavāḥ  nibadhnanti mahā-bāho dehe dehinam avyayam", "category": "Epic, Mahabharata", "book": "Bhagavad Gita", "position": "Chapter 14, Verse 5"}
{"quote": "śrīdharaḥ : tad evaṃ parameśvarādhīnābhyāṃ prakṛti-puruṣābhyāṃ sarva-bhūtotpattiṃ nirūpyedānīṃ prakṛti-saṃyogena puruṣasya saṃsāraṃ prapañcayati  sattvam ity ādi caturdaśabhiḥ  sattvaṃ rajas tama ity evaṃ saṃjñakās trayo guṇāḥ prakṛti-sambhavāḥ  prakṛteḥ sambhava udbhavo yeṣāṃ te tathoktāḥ  gūna-sāmyaṃ prakṛtiḥ  tasyāḥ sakāśāt pṛthaktveābhivyaktāḥ santaḥ prakṛti-kārye dehe tādātmyena sthitaṃ dehinaṃ cid-aṃśaṃ vastuto 'vyayaṃ nirvikāram eva santaṃ nibadhnanti sva-kāryaiḥ sukha-duḥkha-mohādibhiḥ saṃyojayantīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 5"}
{"quote": "madhusūdanaḥ : tad evaṃ nirīśvara-sāṅkhya-nirākaraṇena kṣetra-kṣetrajña-saṃyogasyeśvarādhīnatvam uktam  idānīṃ kasmin guṇe saṅgaḥ ? ke vā guṇāḥ ? kathaṃ vā te badhnanti ? ity ucyate sattvam ity ādinānyam ity ataḥ prāk caturdaśabhiḥ  sattvaṃ rajas tama ity evaṃ-nāmāno guṇā nitya-paratantrāḥ puruṣaṃ prati sarveṣām acetanānāṃ cetanārthatvāt  na tu vaiśeṣikāṇāṃ rūpādivad dravyāśritāḥ  na ca guṇa-guṇinor anyatvam atra vivakṣitam guṇa-trayātmakatvāt prakṛteḥ  tarhi kathaṃ prakṛti-sambhavāḥ ? ity ucyate - trayāṇāṃ guṇānāṃ sāmyāvasthā prakṛtir māyā bhagavats tasyāḥ sakāśāt parasparāṅgāṅgi-bhāvena vaiṣamyeṇa pariṇatāḥ prakṛti-sambhavā ity ucyante  te ca dehe prakṛti-kārye śarīrendriya-saṃghāte dehinaṃ deha-tādātmyādhyāsāpannaṃ jīvaṃ paramārthataḥ sarva-vikāra-śūnyatvenāvyayaṃ nibadhnanti nirvikāram eva santaṃ sva-vikāravattayopadarśayantīva bhrāntyā jala-pātrāṇīva divi sthitam ādityaṃ pratibimbādhyāsena sva-kampādimattayā  yathā ca pāramarthiko bandho nāsti tathā vyākhyātaṃ prāk - śarīrastho 'pi kaunteya na karoti na lipyate [gītā 13.32] iti", "category": "Epic, Mahabharata", "book": "Bhagavad Gita", "position": "Chapter 14, Verse 5"}
{"quote": "viśvanāthaḥ : tad eva prakṛti-puruṣābhyāṃ sarva-bhūtotpattiṃ nirūpeydānīṃ ke guṇā ucyante  teṣu saṅgāt jīvasya kīdṛśo bandha ity apekṣāyām āha sattvam iti  dehe prakṛti-kārye tādātmyena sthitaṃ dehinaṃ jīvaṃ vastuto 'vyayaṃ nirvikāram asaṅginam apy anādy-avidyayā kṛtād guṇa-saṅgād eva hetor guṇā nibadhnanti", "category": "Epic, Mahabharata", "book": "Bhagavad Gita", "position": "Chapter 14, Verse 5"}
{"quote": "baladevaḥ : atha ke guṇāḥ kathaṃ teṣu puruṣasya saṅgaḥ kathaṃ vā te taṃ nibadhnanti ity āha sattvam iti caturbhiḥ  sattvādi-saṃjñakās trayo guṇāḥ prakṛti-sambhavāḥ prakṛter abhivyaktās te sva-kārye dehe sthitaṃ puruṣam avyayaṃ vastuto nirvikāram api nibadhnanty aviveka-gṛhītaiḥ sukha-duḥkha-mohaiḥ svadharmais taṃ yojayantīti", "category": "Epic, Mahabharata", "book": "Bhagavad Gita", "position": "Chapter 14, Verse 5"}
{"quote": "tatra sattvaṃ nirmalatvāt prakāśakam anāmayam  sukha-saṅgena badhnāti jñāna-saṅgena cānagha", "category": "Epic, Mahabharata", "book": "Bhagavad Gita", "position": "Chapter 14, Verse 6"}
{"quote": "śrīdharaḥ : tatra sattvasya bandhakatva-prakāraṃ cāha tatreti  tatra teṣāṃ guṇānāṃ madhye sattvaṃ nirmalatvāt svacchatvāt sphaṭika-maṇir iva prakāśakaṃ bhāsvaram anāmayaṃ ca nirupadravam  śāntam ity arthaḥ  ataḥ śāntatvāt sva-kāryeṇa sukhena yaḥ saṅgas tena badhnāti  prakāśakatvāc ca svakāryeṇa jñānena yaḥ saṅgas tena ca badhnāti  he anagha niṣpāpa, ahaṃ sukhī jñānī ceti manodharmāṃs tad-abhimānini kṣetrajñe saṃyojayatīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 6"}
{"quote": "madhusūdanaḥ : tatra ko guṇaḥ kena saṅgena badhnāti ? ity ucyate tatreti  tatra teṣu guṇeṣu madhye sattvaṃ prakāśakam caitanyasya tamo-guṇa-kṛtāvaraṇa-tirodhāyakaṃ nirmalatvāt svacchatvāc cid-bimba-grahaṇa-yogyatvād iti yāvat  na kevalaṃ caitanyābhivyañjakaṃ kintu anāmayaṃ  āmayo duḥkhaṃ tad-virodhi sukhasyāpi vyañjakam ity arthaḥ  tad badhnāti sukha-saṅgena ca dehinaṃ ! he anagha avyasana ! sarvatra sambodhanānām abhiprāyaḥ prāg uktaḥ smartavyaḥ  atra sukha-jñāna-śabdābhyām antaḥ-karaṇa-pariṇāmau tad-vyañjakāv ucyete  icchā dveṣaḥ sukhaṃ duḥkhaṃ saṃghātaś cetanā dhṛtiḥ [gītā 13.7] iti sukha-cetanayor apīcchādivat kṣetra-dharmatvena pāṭhāt  tatrāntaḥ-karaṇa-dharmasya sukhasya jñānasya cātmany adhyāsaḥ saṅgo 'haṃ jāna iti ca  na hi viṣaya-dharmo viṣayiṇo bhavati  tasmād avidyā-mātram etad iti śataśa uktaṃ prāk", "category": "Epic, Mahabharata", "book": "Bhagavad Gita", "position": "Chapter 14, Verse 6"}
{"quote": "viśvanāthaḥ : tatra sattvasya lakṣaṇaṃ bandhakatva-prakāraṃ cāha tatreti  anāmayaṃ nirupadravaṃ śāntam ity arthaḥ   śāntatvāt svakāryeṇa sukhena yaḥ saṅgaḥ prakāśakatvāt svakāryeṇa jñānena ca yaḥ saṅgaḥ ahaṃ sukhī jñānī cety upādhi-dharmayor avidyayaiva jīvasyābhimānas tena taṃ badhnāti  he anagheti tvaṃ tu ahaṃ sukhī ahaṃ jñānīty abhimāna-lakṣaṇam aghaṃ mā svīkur iti bhāvaḥ", "category": "Epic, Mahabharata", "book": "Bhagavad Gita", "position": "Chapter 14, Verse 6"}
{"quote": "baladevaḥ : atha sattvādīnāṃ trayāṇāṃ lakṣaṇāni bandhakatva-prakārāṃś cāha tatreti tribhiḥ  tatra teṣu triṣu madhye prakāśakaṃ jñāna-vyañjakam anāmayam arogaṃ duḥkha-virodhi-sukha-vyañjakam iti yāvat  kutaḥ  nirmalatvāt svacchatvāt  tathā ca prakāśa-sukha-kāraṇaṃ sattvam iti  tac ca sattvaṃ sva-kārye jñāne sukhe ca yaḥ saṃyogo jñāny ahaṃ sukhy aham ity abhimānas tena puruṣaṃ nibadhnāti  jñānaṃ cedaṃ laukika-vastu -yāthātmya-viṣayaṃ sukhaṃ ca dehendriya-prasada-rūpaṃ bodhyam  tatra tatra saṅge sati tad-upāyeṣu karmasu pravṛttis tat-phalānubhavopāyeṣu deheṣūtpattiḥ  punaś ca tatra tatra saṅga iti na sattvād vimuktiḥ", "category": "Epic, Mahabharata", "book": "Bhagavad Gita", "position": "Chapter 14, Verse 6"}
{"quote": "rajo rāgātmakaṃ viddhi tṛṣṇāsaṅga-samudbhavam  tan nibadhnāti kaunteya karma-saṅgena dehinam", "category": "Epic, Mahabharata", "book": "Bhagavad Gita", "position": "Chapter 14, Verse 7"}
{"quote": "śrīdharaḥ : rajaso lakṣaṇaṃ bandhakatvaṃ cāha raja iti  rajaḥ-saṃjñakaṃ guṇaṃ rāgātmakam anurañjana-rūpaṃ viddhi  ataeva tṛṣṇāsaṅga-samudbhavam  tṛṣṇāprāpter 'rthe 'bhilāṣaḥ  sagagaḥ prāpte 'rthe prītir viśeṣeṇāsaktiḥ  tayos tṛṣṇāsaṅgayoḥ samudbhavo yasmāt tad-rajo dehinaṃ dṛṣṭādṛṣṭārtheṣu karmasu saṅgenāsaktyā nitarāṃ badhnāti  tṛṣṇāsaṅgābhyāṃ hi karmasu āsaktir bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 7"}
{"quote": "madhusūdanaḥ : rajyate viṣayeṣu puruṣo 'neneti rāgaḥ kāmo gardhaḥ sa evātmā svarūpaṃ yasya dharma-dharmitṇos tādātmyāt tad rāgātmakaṃ rajo viddhi  ata evāprāptābhilāṣas tṛṣṇā  prāptasyopasthite 'pi vināśe saṃrakṣaṇābhilāṣa āsaṅgas tayos tṛṣṇāsaṅgayoḥ sambhavo yasmāt tad rajo nibadhnāti  he kaunteya ! karma-saṅgena karmasu dṛṣṭādṛṣṭārtheṣu aham ikdaṃ karomy etat phalaṃ bhokṣya ity abhiniveśa-viśeṣeṇa dehinaṃ vastuto 'kartāram eva kartṛtvābhimāninaṃ rajasaḥ pravṛtti-hetutvāt", "category": "Epic, Mahabharata", "book": "Bhagavad Gita", "position": "Chapter 14, Verse 7"}
{"quote": "viśvanāthaḥ : rajo-guṇaṃ rāgātmakam anurañjana-rūpaṃ viddhi  tṛṣṇā aprāpte 'rthe abhilāṣaḥ  saṅgaḥ prāpte 'rthe āsaktiḥ  tayoḥ samudbhavo yasmāt tad rajaḥ dehinaṃ dṛṣṭādṛṣṭārtheṣu karmasu saṅgenāsaktyā badhnāti tṛṣṇā-saṅgābhyāṃ karmasv āsaktir bhavati", "category": "Epic, Mahabharata", "book": "Bhagavad Gita", "position": "Chapter 14, Verse 7"}
{"quote": "baladevaḥ : raja iti rāgaḥ strī-puruṣayor mitho 'bhilāsas tad-ātmakaṃ rajo-vṛddhi-hetu-kāryayos tādātmyāt  tac ca tṛṣṇādi-samudbhavaṃ śabdādi-viṣayābhilāṣas tṛṣṇā  putra-mitrādi-saṃyogo 'bhilāṣaḥ saṅgas tayoḥ sambhavo yasmāt tat  tathā ca rāga-tṛṣṇāsaṅga-kāraṇaṃ rajaḥ iti  tad rajaḥ strī-viṣaya-putrādi-prāpakeṣu karmasu saṅgenābhilāṣeṇa dehinaṃ puruṣaṃ nibadhnāti  stry-ādi-spṛhayā karmāṇi karoti  tāni tat-phalānubhavopāya-bhūtān stry-ādīn prāpayanti  punar apy evam iti rajaso na vimuktiḥ", "category": "Epic, Mahabharata", "book": "Bhagavad Gita", "position": "Chapter 14, Verse 7"}
{"quote": "tamas tv ajñāna-jaṃ viddhi mohanaṃ sarva-dehinām  pramādālasya-nidrābhis tan nibadhnāti bhārata", "category": "Epic, Mahabharata", "book": "Bhagavad Gita", "position": "Chapter 14, Verse 8"}
{"quote": "śrīdharaḥ : tamaso lakṣaṇaṃ bandhakatvaṃ cāha tama iti  tamas tv ajñānāj jātam āvaraṇa-śakti-pradhānāt prakṛty-aṃśād udbhutaṃ viddhīty arthaḥ  ataḥ sarveṣāṃ dehināṃ mohanaṃ bhrānti-janakam  ataeva pramādenālasyena nidrayā ca tat tamo dehinaṃ nibadhnāti  tatra pramādo 'navadhānam  ālasyam anudyamaḥ  nidrā cittasyāvasādāl layaḥ", "category": "Epic, Mahabharata", "book": "Bhagavad Gita", "position": "Chapter 14, Verse 8"}
{"quote": "madhusūdanaḥ : tu-śabdaḥ sattva-rajopekṣayā viśeṣa-dyotanārthaḥ  ajñānād āvaraṇa-śakti-rūpād udbhūtam ajñāna-jaṃ tamo viddhi  ataḥ sarveṣāṃ dehināṃ mohanam aviveka-rūpatvena bhrānti-janakam  pramādenālasyena nidrayā ca tat tamo nibadhnāti  dehinam ity anuṣajyate  he bhārata  pramādo vastu-vivekāsāmarthyaṃ sattva-kārya-prakāśa-virodhī  ālasyaṃ pravṛtty-asāmarthyaṃ rajaḥ-kārya-pravṛtti-virodhi  ubhaya-virodhinī tamo-guṇālambanā vṛttir nidreti vivekaḥ", "category": "Epic, Mahabharata", "book": "Bhagavad Gita", "position": "Chapter 14, Verse 8"}
{"quote": "viśvanāthaḥ : ajñānam ajñānāt svīya-phalāt jātaṃ pratītam anumitaṃ bhavatīty ajñānajam ajñāna-janakam ity arthaḥ  mohanaṃ bhrānti-janakam  pramādo 'navadhānam  ālasyam anudyamaḥ  nidrā cittasyāvasādāl layaḥ", "category": "Epic, Mahabharata", "book": "Bhagavad Gita", "position": "Chapter 14, Verse 8"}
{"quote": "baladevaḥ : tamas tv iti  tu-śabdaḥ pūrva-dvitīyād viśeṣa-dyotakaḥ  vastu-yāthātmyāvagamo jñānaṃ tad-virodhy-āvarakatā-pradhānaṃ prakṛty-aṃśo 'jñānam  tasmāj jātaṃ tamo ætaḥ sarva-dehināṃ mohanaṃ viparyaya-jñāna-janakam  tathā ca vastu-yāthātmya-jñānāvarakaṃ viparyaya-jñāna-janakaṃ tamaḥ iti  tat tamaḥ pramādādibhiḥ svakāryaiḥ puruṣaṃ nibadhnāti  tatra pramādo 'navadhānam akārye karmaṇi pravṛtti-rūpaṃ sattva-kārya-prakāśa-virodhī  ālasyam anudyamaḥ, rajaḥ-kārya-pravṛtti-virodhi  tad-ubhaya-virodhinī tu nidrā cittasyāvasādātmeti", "category": "Epic, Mahabharata", "book": "Bhagavad Gita", "position": "Chapter 14, Verse 8"}
{"quote": "sattvaṃ sukhe saṃjayati rajaḥ karmaṇi bhārata  jñānam āvṛtya tu tamaḥ pramāde saṃjayaty uta", "category": "Epic, Mahabharata", "book": "Bhagavad Gita", "position": "Chapter 14, Verse 9"}
{"quote": "śrīdharaḥ : sattvādīnām evaṃ sva-sva-kārya-karaṇe sāmarthyātiśayam āha sattvam iti  sattvaṃ sukhe sañjayati saṃśleṣayati  duḥkha-śokādi-kāraṇe sabhāpi sukhābhimukham eva dehinaṃ karotiīty arthaḥ  evaṃ sukhādi-kāraṇe saty api rajaḥ karmaṇy eva sañjayati  tamas tu mahat-saṅgena utpādyamānam api jñānam āvṛtyaācchādya pramāde sañjayati  mahadbhir upadiśyamānasyārthasyānavadhāne yojayati utāpi  ālasyādāv api saṃyojayatīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 9"}
{"quote": "viśvanāthaḥ : uktam evārthaṃ saṅkṣepeṇa punar darśayati  sattvaṃ kartṛ sukhe svīya-phale āsaktaṃ jīvaṃ sañjayati vaśīkaroti nibadhnātīty arthaḥ  rajaḥ kartṛ karmāṇi āsaktaṃ jīvaṃ badhnāti  tamaḥ kartṛ pramāde 'bhirataṃ taṃ jñānam āvṛtya ajñānam utpādyety arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 9"}
{"quote": "baladevaḥ : guṇāḥ svāny advayotkṛṣṭāḥ santaḥ svakārye tanvantīty āha sattvam iti dvābhyām  sattvam utkṛṣṭaṃ sat sva-kārye sukhe puruṣaṃ sañjayaty āsaktaṃ karoti  rajo utkṛṣṭaṃ sat karmāṇi taṃ sañjayati  tama utkṛṣṭaṃ sat pramāde taṃ sañjayati jñānam āvṛtyācchādyājñānam utpādyety arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 9"}
{"quote": "rajas tamaś cābhibhūya sattvaṃ bhavati bhārata  rajaḥ sattvaṃ tamaś caiva tamaḥ sattvaṃ rajas tathā", "category": "Epic, Mahabharata", "book": "Bhagavad Gita", "position": "Chapter 14, Verse 10"}
{"quote": "śrīdharaḥ : tatra hetum āha raja iti  rajas-tamaś ceti guṇa-dvayam abhibhūya tiraskṛtya sattvaṃ bhavati  adṛṣṭa-vaśād udbhavati  tataḥ svakārye sukha-jñānādau sañjayatīty arthaḥ  evaṃ rajo 'pi sattvaṃ tamaś ceti guṇa-dvayam abhibhūyodbhavati  tataḥ svakārye tṛṣṇākarmādau sañjayati  evaṃ tamo 'pi sattvaṃ rajaś cobhāv api guṇāv abhibhūyodbhavati  tataś ca sva-kārye pramādālasyādau sañjayatīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 10"}
{"quote": "madhusūdanaḥ : uktaṃ kāryaṃ kadā kurvanti guṇāḥ ? ity ucyate raja iti  rajas tamaś ca yugapad ubhāv api guṇāv abhibhūya sattvaṃ bhavati udbhavati vardhate yadā, tadā sva-kāryaṃ prāg-uktam asādhāraṇyena karotīti śeṣaḥ  evaṃ rajo 'pi sattvaṃ tamaś ceti guṇa-dvayam abhibhūyodbhavati yadā, tadā sva-kāryam prāg-uktaṃ karoti  tathā tadvad eva tamo 'pi sattvaṃ rajaś cety ubhāv api guṇāv abhibhūyodbhavati yadā, tadā sva-kāryam prāg-uktaṃ karotīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 10"}
{"quote": "viśvanāthaḥ : uktaṃ sva-sva-kāryaṃ sukhādikaṃ prati guṇāḥ kathaṃ prabhavantīty apekṣāyām āha rajas tamaś ceti guṇa-dvayam abhibhūya tiraskṛtya sattvaṃ bhavati adṛṣṭa-vaśād udbhavati  evaṃ rajo 'pi sattvaṃ tamaś ceti guṇa-dvayābhibhūya tādṛśādṛṣṭa-vaśād udbhavati  tamo 'pi sattvaṃ rajaś cobhāv api guṇāv abhibhūyodbhavati", "category": "Epic, Mahabharata", "book": "Bhagavad Gita", "position": "Chapter 14, Verse 10"}
{"quote": "baladevaḥ : sameṣu triṣu katham akasmād ekasyotkarṣa iti cet prācīna-tādṛśa-karmodayāt tādṛśāhārāc ca svabhavatīti bhavavān āha raja iti  sattvaṃ kartṛ rajas tamaś cābhibhūyo tiraskṛtyotkṛṣṭaṃ bhavati  rajaḥ kartṛ sattvaṃ tamaś cābhibhūyotkṛṣṭaṃ bhavati  tamaḥ kartṛ sattvaṃ rajaś cābhibhūyotkṛṣṭaṃ bhavati  yadotkṛṣṭaṃ bhavati, tadā pūrvoktam asādhāraṇaṃ kāryaṃ karotīti śeṣaḥ", "category": "Epic, Mahabharata", "book": "Bhagavad Gita", "position": "Chapter 14, Verse 10"}
{"quote": "sarva-dvāreṣu dehe 'smin prakāśa upajāyate  jñānaṃ yadā tadā vidyād vivṛddhaṃ sattvam ity uta", "category": "Epic, Mahabharata", "book": "Bhagavad Gita", "position": "Chapter 14, Verse 11"}
{"quote": "śrīdharaḥ : idānīṃ sattvādīnāṃ vivṛddhānāṃ liṅgāny āha sarva-dvāreṣv iti tribhiḥ  asminn ātmano bhogāyatane dehe sarveṣv api dvāreṣu śrotrādiṣu yadā śabdādi-jñānātmakaḥ prakāśa upajāyate utpadyate tadānena prakāśaliṅgena sattvaṃ vivṛddhaṃ vidyāj jānīyāt  uta śabdāt sukhādi-liṅgenāpi jānīyād ity uktam", "category": "Epic, Mahabharata", "book": "Bhagavad Gita", "position": "Chapter 14, Verse 11"}
{"quote": "madhusūdanaḥ : idānīm udbhūtānāṃ teṣāṃ liṅgāny āha tribhiḥ sarva-dvāreṣv iti  asminn ātmano bhogāyatane dehe sarveṣv api dvāreṣūpalabdhi-sādhaneṣu śrotrādi-karaṇeṣu yadā prakāśo buddhi-pariṇāma-viśeṣo viṣayākāraḥ sva-viṣayāvaraṇa-virodhī dīpavat, tad eva jñānaṃ śabdādi-viṣaya upajāyate tadānena śabdādi-viṣaya-jñānākhya-prakāśena liṅgena prakāśātmakaṃ sattvaṃ vivṛddham udbhūtam iti vidyāj jānīyāt  utāpi sukhādi-liṅgenāpi jānīyād ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 11"}
{"quote": "viśvanāthaḥ : vardhamāno guṇa eva svāpekṣayā kṣīṇāv itarau guṇāv abhivaatīty uktam  atas teṣāṃ vṛddhi-liṅgāny āha sarveti tribhiḥ  sarva-dvāreṣu śrotrādiṣu yadā prakāśaḥ syāt  kīdṛśaḥ  jñānaṃ vaidika-śabdādi-yathārtha-jñānātmakaṃ tadā tādṛśa-jñāna-liṅgenaiva sattvaṃ vivṛddham iti jānīyāt  ut-śabdād ātmottha-sukhāṭtmakaḥ prakāśaś ca yadeti", "category": "Epic, Mahabharata", "book": "Bhagavad Gita", "position": "Chapter 14, Verse 11"}
{"quote": "baladevaḥ : utkṛṣṭānāṃ sattvādīnāṃ liṅgāny āha sarveti tribhiḥ  yadā sarveṣu jñāna-dvāreṣu śrotrādiṣu śabdādi-yāthātmya-prakāśa-rūpṃ jñānam upajāyate  tadā tādṛśa-jñāna-liṅgenāsmin dehe sattvaṃ vivṛddhaṃ vidyāt  utety apy arthe  sukha-liṅgenāpi tad vidyād ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 11"}
{"quote": "lobhaḥ pravṛttir ārambhaḥ karmaṇām aśamaḥ spṛhā  rajasy etāni jāyante vivṛddhe bharatarṣabha", "category": "Epic, Mahabharata", "book": "Bhagavad Gita", "position": "Chapter 14, Verse 12"}
{"quote": "śrīdharaḥ : kiṃ ca lobha iti  lobho dhanādy-āgame jāyamāne 'pi punaḥ punar vardhamāno 'bhilāṣaḥ  pravṛttir nityaṃ kurvad-rūpatā  karmaṇām ārambho mahā-gṛhādi-nirmāṇodyamaḥ  aśama idaṃ kṛtvā idaṃ kariṣyāmi ity ādi saṅkalpa-vikalpānuparamaḥ  spṛhā uccāvaceṣu dṛṣṭa-mātreṣu vastuṣu itas tato jighṛkṣā  rajasi vivṛddhe saty etāni liṅgāni jāyante  etais tamaso vivṛddhir jāānīyād ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 12"}
{"quote": "madhusūdanaḥ : mahati dhanāgame jāyamāne 'py anukṣaṇaṃ vardhamānas tad-abhilāṣo lobhaḥ sva-viṣaya-prāpsya-nivartya icchā-viśeṣa iti yāvat  pravṛttir nirantaraṃ prayata-mānasā  ārambhaḥ karmaṇāṃ bahu-vitta-vyayāyāsa-karāṇāṃ kāmya-niṣiddha-laukika-mahā-gṛhādi-viṣayāṇāṃ vyāpārāṇām udyamaḥ  aśama idaṃ kṛtvedaṃ kariṣyāmīti saṅkalpa-pravāhānuparamaḥ  spṛhoccāvaceṣu para-dhaneṣu dṛṣṭa-mātreṣu yena kenāpy upāyenopāditsā  rajasi rāgātmake vivṛddha etāni rāgātmakāni liṅgāni jāyante  he bharatarṣabha ! etair liṅgair vivṛddhaṃ rajo jānīyād ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 12"}
{"quote": "viśvanāthaḥ : pravṛttir nānā prayatna-paratā karmaṇām ārambho gṛhādi-nirmāṇodyamaḥ  aśamo viṣaya-bhogānuparatiḥ", "category": "Epic, Mahabharata", "book": "Bhagavad Gita", "position": "Chapter 14, Verse 12"}
{"quote": "baladevaḥ : lobhaḥ sva-dravyātyāga-paratā  pravṛttis tad-vṛddhi-yatnaa-paratā  karmaṇāṃ gṛha-nirmāṇādīnām ārambhaḥ  aśamo viṣaya-bhogād indriyāṇām anuparatiḥ  spṛhā viṣaya-lipsā  etair liṅgai rajo vivṛddhaṃ vidyāt", "category": "Epic, Mahabharata", "book": "Bhagavad Gita", "position": "Chapter 14, Verse 12"}
{"quote": "aprakāśo 'pravṛttiś ca pramādo moha eva ca  tamasy etāni jāyante vivṛddhe kuru-nandana", "category": "Epic, Mahabharata", "book": "Bhagavad Gita", "position": "Chapter 14, Verse 13"}
{"quote": "śrīdharaḥ : kiṃ ca aprakāśa iti  aprakāśo viveka-bhraṃśaḥ  apravṛttir anudyamaḥ  pramādaḥ kartavyārthānusandhāna-rāhityam  moho mithyābhiniveśaḥ  tamasi vivṛddhe saty etāni liṅgāni jāyante  etais tamaso vivṛddhiṃ jānīyād ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 13"}
{"quote": "madhusūdanaḥ : aprakāśaḥ saty apy upadeśādau bodha-kāraṇe sarvathā bodhāyogyatvam  apravṛttiś ca saty apy agnihotraṃ juhuyād ity ādau pravṛtti-kāraṇaṃ janita-bodhe 'pi śāstre sarvathā tat-pravṛtty-ayogyatvam  pramādas tat-kāla-kartavyatvena prāptasya arthasyānusandhānābhāvaḥ  moha eva ca moho nidrā viparyayo vā  cau samuccaye  eva-kāro vyabhicāra-vāraṇārthaḥ  tamasy eva vivṛddha etāni liṅgāni jāyante he kuru-nandana ! ata etair liṅgair avayabhicāribhir vivṛddhaṃ tamo jānīyād ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 13"}
{"quote": "viśvanāthaḥ : aprakāśo vivekābhāvaḥ  śāstrāvihita-śabdādi-grahaṇam  apravṛttiḥ prayatna-mātra-rāhityam  pramādaḥ kaṇṭhādi-dhṛte 'pi vastuni nāstīti pratyayaḥ  moho mithyābhiniveśaḥ", "category": "Epic, Mahabharata", "book": "Bhagavad Gita", "position": "Chapter 14, Verse 13"}
{"quote": "baladevaḥ : aprakāśo jñānābhāvaḥ  śāstrāvihita-viṣaya-graha-rūpo 'pravṛttiḥ kriyā-vimukhatā  pramādaḥ karādisthe 'py arthe nāstīti pratyayo moho mithyābhiniveśaḥ  etair liṅgais tamo vivṛdhaṃ vidyāt", "category": "Epic, Mahabharata", "book": "Bhagavad Gita", "position": "Chapter 14, Verse 13"}
{"quote": "yadā sattve pravṛddhe tu pralayaṃ yāti deha-bhṛt  tadottama-vidāṃ lokān amalān pratipadyate", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "śrīdharaḥ : maraṇa-samaya eva vivṛddhānāṃ sattvādīnāṃ phala-viśeṣam āha yadeti dvābhyām  sattva pravṛddhe sati yadā jīvo mṛtyuṃ prāpnoti tadā uttamān hiraṇyagarbhādīn vidanti upāsata ity uttama-vidaḥ teṣāṃ ye amalāḥ prakāśamayā lokāḥ sukhopabhoga-sthāna-viśeṣās tān pratipadyate prāpnoti", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "madhusūdanaḥ : idānīṃ maraṇa-samaye vivṛddhānāṃ sattvādīnāṃ phala-viśeṣam āha yadeti dvābhyām  sattve pravṛddhe sati yadā pralayaṃ mṛtyuṃ yāti prāpnoti deha-bhṛd dehābhimānī jīvaḥ, tadottamā ye hiraṇyagarbhādayas tad-vidāṃ tad-upāsakānāṃ lokān deva-sukhopabhoga-sthāna-viśeṣān amalān rajas-tamo-mala-rahitān pratipadyate prāpnoti", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "viśvanāthaḥ : pralayaṃ yāti mṛtyuṃ prāpnoti  tadā uttamaṃ vindanti labhanta ity uttama-vido hiraṇya-garbhādy-upāsakās teṣāṃ lokān amalān sukha-pradān", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "baladevaḥ : mṛti-kāle vivṛddhānāṃ guṇānāṃ phala-viśeṣān āha yad eti dvābhyām  sattve pravṛddhe sati yadā deha-bhṛj jīvaḥ pralayaṃ yāti mriyate, tadottama-vidāṃ hiraṇya-garbhādy-upāsakānāṃ lokān divya-bhogopetān pratipadyate labhate  amalān rajas-tamo-mala-hīnān", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "rajasi pralayaṃ gatvā karmasaṅgiṣu jāyate  tathā pralīnastam asi mūḍha-yoniṣu jāyata", "category": "Epic, Mahabharata", "book": "Bhagavad Gita", "position": "Chapter 14, Verse 15"}
{"quote": "śrīdharaḥ : kiṃ ca rajasīti  rajasi pravṛddhe sati mṛtyuṃ prāpya karmāsakteṣu manuṣyeṣu jāyate  tathā tamasi pravṛddhe sati pralīno mṛto mūḍha-yoniṣu jāyate", "category": "Epic, Mahabharata", "book": "Bhagavad Gita", "position": "Chapter 14, Verse 15"}
{"quote": "madhusūdanaḥ : rajasi pravṛddhe sati pralayaṃ mṛtyuṃ gatvā prāpya karma-saṅgiṣu śruti-smṛti-vihita-pratiṣiddha-karma-phalādhikāriṣu manuṣyeṣu jāyate  tathā tadvad eva tamasi pravṛddhe pralīno mṛto mūḍha-yoniṣu paśv-ādiṣu jāyate  viśvanāthaḥ : karma-saṅgiṣu karmāsakta-manuṣyeṣu  baladevaḥ : rajasi pravṛddhe pralayṃ maraṇaṃ gatvā janaḥ karma-saṅgiṣu kāmya-karmāsakteṣu nṛṣu madhye jāyate  tathā tamasi pravṛddhe pralīno mṛto jano mūḍha-yoniṣu paśv-ādiṣu", "category": "Epic, Mahabharata", "book": "Bhagavad Gita", "position": "Chapter 14, Verse 15"}
{"quote": "karmaṇaḥ sukṛtasyāhuḥ sāttvikaṃ nirmalaṃ phalam  rajasas tu phalaṃ duḥkham ajñānaṃ tamasaḥ phalam", "category": "Epic, Mahabharata", "book": "Bhagavad Gita", "position": "Chapter 14, Verse 16"}
{"quote": "śrīdharaḥ : idānīṃ sattvādīnāṃ svānurūpa karma-dvāreṇa vicitra-phala-hetutvam āha karmaṇa iti  sukṛtasya sāttvikasya karmaṇaḥ sāttvikaṃ sattva-pradhānaṃ nirmalaṃ prakāśa-bahulaṃ sukhaṃ phalam āhuḥ kapilādayaḥ  rajasa iti rājasasya karmaṇa ity arthaḥ  karma-phala-kathanasya prakṛtatvāt  tasya duḥkhaṃ phalam āhuḥ  tamasa iti tāmasasya karmaṇa ity arthaḥ  tasyājñānaṃ mūḍhatvaṃ phalam āhuḥ  sāttvikādi-karma-lakṣaṇaṃ ca niyataṃ saṅga-rahitam ity ādinā aṣṭādaśe 'dhyāye vakṣyati", "category": "Epic, Mahabharata", "book": "Bhagavad Gita", "position": "Chapter 14, Verse 16"}
{"quote": "madhusūdanaḥ : idānīṃ svānurūpa-karma-dvārā sattvādīnāṃ vicitra-phalatāṃ saṃkṣipyāha karmaṇa iti  sukṛtasya sāttvikasya karmaṇo dharmasya sāttvikaṃ sattvena nirvṛttaṃ nirmalaṃ rajas-tamo-malāmiśritaṃ sukhaṃ phalam āhuḥ paramarṣayau  rajaso rājasasya tu karmaṇaḥ pāpa-miśrasya puṇyasya phalaṃ rājasaṃ duḥkhaṃ duḥkha-bahulam alpaṃ sukhaṃ kāraṇānurūpyāt kāryasya  ajñānam aviveka-prāyaṃ duḥkhaṃ tāmasaṃ tamasas tāmasasya karmaṇo 'dharmasya phalam  āhur ity anuṣajyate  sāttvikādi-karma-lakṣaṇaṃ ca niyataṃ saṅga-rahitam ity ādināṣṭādaśe vakṣyati  atra rajas-tamaḥ-śabdau tat-kārye prayuktau kārya-kāraṇayor abhedopacārāt gobhiḥ śrīṇīta matsaram ity atra yathā go-śabdas tat-prabhave payasi, yathā vā dhānyam asi dhinuhi devān ity atra dhānya-śabdas tat-prabhave taṇḍule  tatra payas taṇḍulayor ivātrāpi karmaṇaḥ prakṛtatvāt", "category": "Epic, Mahabharata", "book": "Bhagavad Gita", "position": "Chapter 14, Verse 16"}
{"quote": "viśvanāthaḥ : sukṛtasya sāttvikasya karmaṇaḥ sāttvikam eva nirmalaṃ nirupadravam  ajñānam acetanatā", "category": "Epic, Mahabharata", "book": "Bhagavad Gita", "position": "Chapter 14, Verse 16"}
{"quote": "baladevaḥ : atha guṇānāṃ svānurūpakarmadvārā vicitra-phala-hjetutvam āha karmaṇa iti  sukṛtasya sāttvikasya karmaṇo nirmalaṃ phalam āhur guṇa-svabhāva-vido munayo mala-duḥkha-moha-rūpa-rajas-tamaḥ-phala-lakṣaṇān nirgataṃ sukham ity arthaḥ  tac ca sāttvikaṃ sattvena nirvṛttam  rajaso rājasasya karmaṇaḥ phalaṃ duḥkhaṃ kāryasya kāraṇānurūpyād duḥkha-pracuraṃ kiñcit sukham ity arthaḥ  tamas tāmasasya karmaṇo hiṃsādeḥ phalam ajñāna-caitanya-prāyaṃ duḥkham evety arthaḥ  tatra rajas-tamah-śabdābhyāṃ rājasa-tāmasa-karmaṇī lakṣye gobhiḥ prīṇita-matsaram ity atra yathā go-śabdena go-payo lakṣyate  sāttvikādi-karmaṇāṃ lakṣaṇāny aṣṭādaśe vakṣyante niyataṃ saṅga-rahitam ity ādibhiḥ", "category": "Epic, Mahabharata", "book": "Bhagavad Gita", "position": "Chapter 14, Verse 16"}
{"quote": "sattvāt saṃjāyate jñānaṃ rajaso lobha eva ca  pramāda-mohau tamaso bhavato 'jñānam eva ca", "category": "Epic, Mahabharata", "book": "Bhagavad Gita", "position": "Chapter 14, Verse 17"}
{"quote": "śrīdharaḥ : tatraiva hetum āha sattvād iti  sattvāj jñānaṃ sañjāyate  ataḥ sāttvikasya karmaṇaḥ prakāśa-bahulaṃ sukhaṃ phalaṃ bhavati  rajaso lobho jāyate  tasya ca duḥkha-hetutvāt tat-pūrvakasya karmaṇo duḥkhaṃ phalaṃ bhavati  tamasas tu pramāda-mohājñānāni bhavanti  tatas tāmasasya karmaṇo 'jñāna-prāpakaṃ phalaṃ bhavatīti yuktam evety arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 17"}
{"quote": "madhusūdanaḥ : etādṛśa-phala-vaicitrye pūrvoktam eva hetum āha sattvād iti  sarva-karaṇa-dvārakaṃ prakāśa-rūpaṃ jñānaṃ sattvāt saṃjāyate  atas tad-anurūpaṃ sāttvikasya karmaṇaḥ prakāśa-bahulaṃ sukhaṃ phalaṃ bhavati  rajaso lobho viṣaya-koṭi-prāptyāpi nivartayitum aśakyo 'bhilāṣa-viśeṣo jāyate  tasya ca nirantaram upacīyamānasya pūrayitum aśakyasya sarvadā duḥkha-hetutvāt tat-pūrvakasya rājasasya karmaṇo duḥkhaṃ phalaṃ bhavati  evaṃ pramāda-mohau tamasaḥ sakāśād bhavato jāyete  ajñānam eva ca bhavati  eva-kāraḥ prakāśa-pravṛtti-vyāvṛtty-arthaḥ  atas tāmasasya karmaṇas tāmasam ajñānādi-prāyam eva phalaṃ bhavatīti yuktam evety arthaḥ  atra cājñānam aprakāśaḥ  pramādo mohaś cāprakāśo 'pravṛttiś cety atra vyākhyātau", "category": "Epic, Mahabharata", "book": "Bhagavad Gita", "position": "Chapter 14, Verse 17"}
{"quote": "baladevaḥ : īdṛk-phala-vaicitrye prāg uktam eva hetum āha sattvād iti  sattvāt prakāśa-lakṣaṇaṃ jñānaṃ jāyate  ataḥ sāttvikasya karmaṇaḥ prakāśa-pracuraṃ sukhaṃ phalam  rajaso lobhas tṛṣṇā-viśeṣo yo viṣayakoṭibhir apy abhisevitair duṣpūras tasya ca duḥkha-hetutvāt tat-pūrvakasya karmaṇo duḥkha-pracuraṃ kiñcit sukhaṃ phalam  tamasas tu pramādādīni bhavanty atas tat-pūrvakasya karmaṇo 'caitanya-pracuraṃ duḥkham eva phalam", "category": "Epic, Mahabharata", "book": "Bhagavad Gita", "position": "Chapter 14, Verse 17"}
{"quote": "ūrdhvaṃ gacchanti sattvasthā madhye tiṣṭhanti rājasāḥ  jaghanya-guṇa-vṛttasthā adho gacchanti tāmasāḥ", "category": "Epic, Mahabharata", "book": "Bhagavad Gita", "position": "Chapter 14, Verse 18"}
{"quote": "śrīdharaḥ : idānīṃ sattvādi-vṛtti-śīlānāṃ phala-bhedam āha ūrdhvam iti  sattva-sthāḥ sattva-vṛtti-pradhānāḥ  ūrdhvaṃ gacchanti sattvotkarṣa-tāratamyād uttarottaraṇataguṇānandān manuṣya-gandharva-pitṛdevādi-lokān satya-loka-paryantān prāpnuvantīty arthaḥ  rājasās tu tṛṣṇādy-ākulā madhye tiṣṭhanti  manuṣya-loka eva utpadyante  jaghanyo nikṛṣṭas tamo-guṇaḥ  tasya vṛttiḥ pramāda-mohādiḥ  atra sthitā adhogacchanti  tamaso vṛtti-tāratamyāt tāmisrādiṣu nirayeṣu utpadyante", "category": "Epic, Mahabharata", "book": "Bhagavad Gita", "position": "Chapter 14, Verse 18"}
{"quote": "madhusūdanaḥ : idānīṃ sattvādi-vṛtta-sthānāṃ prāg-uktam eva phalam ūrdhva-madhyādho-bhāvenāha ūrdhvam iti  atra tṛtīye guṇe vṛtta-śabda-yogād ādyayor api vṛttam eva vivakṣitam  tena sattvasthāḥ sattva-vṛtte śāstrīye jñāne karmaṇi ca niratā ūrdhvaṃ satya-loka-paryantaṃ deva-lokaṃ gacchanti te deveṣūtpadyante jñāna-karma-tāratamyena  tathā madhye manuṣya-loke puṇya-pāpa-miśre tiṣṭhanti na tūrdhvaṃ gacchanty adho vā manuṣyeṣūtpadyante rājasā rajo-guṇa-vṛtte lobhādi-pūrvake rājase karmaṇi niratāḥ  jaghanya-guṇa-vṛttasthā jaghanyasya guṇa-dvayāpekṣayā paścād-bhāvino nikṛṣṭasya tamaso guṇasya vṛtte nidrālasyādau sthitā adho gacchanti paścādiṣūtpadyante  kadācij jaghanya-guṇa-vṛtta-sthāḥ sāttvikā rājasāś ca bhavanty ata āha tāmasāḥ sarvadā tamaḥ-pradhānāḥ  itareṣāṃ kadācit tad-vṛtta-sthatve 'pi na tat-pradhānateti bhāvaḥ", "category": "Epic, Mahabharata", "book": "Bhagavad Gita", "position": "Chapter 14, Verse 18"}
{"quote": "viśvanāthaḥ : sattva-sthāḥ sattv-tāratamyenordhvaṃ satya-loka-paryantam  madhye manusya-loka eva  jaghanyaś cāsau guṇaś ceti tasya vṛttiḥ pramādālasyādis tatra sthitā adho gacchanti narakaṃ yānti", "category": "Epic, Mahabharata", "book": "Bhagavad Gita", "position": "Chapter 14, Verse 18"}
{"quote": "baladevaḥ : atha sattvādi-vṛtti-niṣṭhānāṃ tāny eva phalāny ūrdhva-madhyādho-bhāvenāha ūrdhvam iti  tamasi vṛtti-śabdād itarayoś ca vṛttir vivakṣitā  sattvasthāḥ sattva-vṛtti-niṣṭhāḥ sattva-tāratamyenordhvaṃ satyaloka-paryantaṃ gacchanti  rājasā rajo-vṛtti-niṣṭhā madhye puṇya-pāpa-miśrite manuṣya-loke tiṣṭhanti  manuṣyā eva bhavanti rajas-tāratamyena  jaghanyaḥ sattva-rajo 'pekṣayā nikṛṣṭo yo guṇas tamaḥ-saṃjñas tad-vṛttau pramādādau sthitās tv adho gacchanti tamas-tāratamyena paśu-pakṣi-sthāvarādi-yoniṃ labhante  tāmasā ity uktis teṣāṃ sarvadā tamasi sthitiṃ vyanakti", "category": "Epic, Mahabharata", "book": "Bhagavad Gita", "position": "Chapter 14, Verse 18"}
{"quote": "nānyaṃ guṇebhyaḥ kartāraṃ yadā drṣṭānupaśyati  guṇebhyaś ca paraṃ vetti mad-bhāvaṃ so 'dhigacchati", "category": "Epic, Mahabharata", "book": "Bhagavad Gita", "position": "Chapter 14, Verse 19"}
{"quote": "śrīdharaḥ : tad evaṃ prakṛti-guṇa-saṅga-kṛtaṃ saṃsāra-prapañcam uktvā idānīṃ tad-vivekato mokṣaṃ darśayati nānyam iti  yadā tu draṣṭā vivekī bhūtvā buddhyādyākāra-pariṇatebhyo guṇebhyo 'nyaṃ kartāraṃ nānupaśyati  api tu guṇa eva karmāṇi kurvantīti paśyati  guṇebhyaś ca paraṃ vyatiriktaṃ tat-sākṣiṇam ātmānaṃ vetti  sa tu mad-bhāvaṃ brahmatvam adhigacchati prāpnoti", "category": "Epic, Mahabharata", "book": "Bhagavad Gita", "position": "Chapter 14, Verse 19"}
{"quote": "madhusūdanaḥ : asminn adhyāye vaktavyatvena prastutam artha-trayam  tatra kṣetra-kṣetrajña-saṃyogasyeśvarādhīnatvaṃ ke vā guṇāḥ kathaṃ vā te badhnantīty artha-dvayam uktam  adhunā tu guṇebhyaḥ kathaṃ mokṣaṇaṃ muktasya ca kiṃ lakṣaṇam iti vaktavyam avaśiṣyate  tatra mithyā-jñānātmakatvād guṇānāṃ samyag-jñānāt tebhyo mokṣaṇam ity āha nānyam iti  guṇebhyaḥ kārya-kāraṇa-viṣayākāra-pariṇatebhyo 'nyaṃ kartāraṃ yadā draṣṭā vicāra-kuśalaḥ sann anupaśyati vicāram anu na paśyati guṇā evāntaḥ-karaṇa-bahiṣkaraṇa-śarīra-viṣaya-bhāvāpannāḥ sarva-karmaṇāṃ kartāra iti paśyati  guṇebhyaś ca tat-tad-avasthā-viśeṣeṇa pariṇatebhyaḥ paraṃ guṇa-tat-kāryāsaṃspṛṣṭaṃ tad-bhāsakam ādityam iva jala-tat-kampādy-asaṃspṛṣṭaṃ nirvikāraṃ sarva-sākṣiṇaṃ sarvatra samaṃ kṣetrajñam ekaṃ vetti  mad-bhāvaṃ mad-rūpatāṃ sa draṣṭādhigacchati", "category": "Epic, Mahabharata", "book": "Bhagavad Gita", "position": "Chapter 14, Verse 19"}
{"quote": "vīśvāṇaṭḥaḥ : guṇa-kṛtaṃ saṃsāraṃ darśayitvā guṇātītaṃ mokṣaṃ darśayati nānyam iti dvābhyām  guṇebhyaḥ kartṛ-karaṇ-viṣayākāreṇa pariṇatebhyo 'nyaṃ kartāraṃ draṣṭā jīvo yadā nānupaśyati, kintu guṇā eva sadaiva kartāra ity evam anupaśyati anubhavatīty arthaḥ  guṇebhyaḥ paraṃ vyatirikam evātmānaṃ vetti tadā sa draṣṭā mad-bhāvaṃ mayi sāyujyam adhigacchati prāpnoti  tatra tādṛśa-jñānānantaram api mayi parāṃ bhaktiṃ kṛtvaiva ity upānta-ślokārtha-dṛṣṭyā jñeyam", "category": "Epic, Mahabharata", "book": "Bhagavad Gita", "position": "Chapter 14, Verse 19"}
{"quote": "baladevaḥ : evaṃ guṇa-vivekāt saṃsāram uktvā tad-vivekān mokṣam āha nānyam iti dvābhyām  draṣṭā tattva-yāthātmya-darśī jīvo yadā dehendriyātmanā pariṇatebhyo guṇebhyo 'nyaṃ kartāraṃ nānupaśyati guṇān kartīn paśyaty ātmānaṃ guṇebhyaḥ parama-kartāraṃ vetti  tadā sa mad-bhāvam adhigacchati  ayam āśayaḥ -- na khalu vijñānānando viśuddho jīvo yuddha-yajñādi-duḥkhamaya-karmaṇāṃ kartā, kintu guṇamaya-dehendriyavān eva saṃstatheti guṇa-hetukatvād guṇa-niṣṭhaṃ tat-karma-kartṛtvaṃ na tu viśuddhātma-niṣṭham iti yadānupaśyati, tadā mad-bhāvam asaṃsāritvaṃ mat-para-bhaktiṃ vā  labhata iti purāpy etad abhāṣi  iha guṇa-hetukaṃ kartṛtvaṃ śuddhasya niṣiddhaṃ, na tu śuddha-niṣṭham iti  tasya draṣṭā ity ādinoktam", "category": "Epic, Mahabharata", "book": "Bhagavad Gita", "position": "Chapter 14, Verse 19"}
{"quote": "guṇān etān atītya trīn dehī deha-samudbhavān  janma-mṛtyu-jarā-duḥkhair vimukto 'mṛtam aśnute", "category": "Epic, Mahabharata", "book": "Bhagavad Gita", "position": "Chapter 14, Verse 20"}
{"quote": "śrīdharaḥ : tataś ca guṇa-kṛta-sarvānartha-nivṛttyā kṛtārtho bhavatīty āha guṇān iti  dehādyākāraḥ samudbhavaḥ pariṇāmo yeṣāṃ te deha-samudbhavāḥ  tān etāṃ trīn api guṇān atītyātikramya tat-kṛtair janmādibhir vimuktaḥ sann amṛtam aśnute paramānandaṃ prāpnoti", "category": "Epic, Mahabharata", "book": "Bhagavad Gita", "position": "Chapter 14, Verse 20"}
{"quote": "madhusūdanaḥ : katham adhigacchatīty ucyate - guṇān iti  guṇān etān māyātmakās trīn sattva-rajas-tamo-nāmno deha-samudbhavān dehotpatti-bīja-bhūtān atītya jīvann eva tattva-jñānena bādhitvā janma-mṛtyu-jarā-duḥkhair janmanā mṛtyunā jarayā duḥkhaiś cādhyātmikādibhir māyā-mayair vimukto jīvann eva tat-sambandha-śūnyaḥ san vidvān amṛtaṃ mokṣam aśnute prāpnoti  viśvanāthaḥ : tataś ca so 'pi guṇātīta evocyata ity āha guṇān iti  baladevaḥ : mad-bhāva-padenoktam arthaṃ sphuṭayati guṇān iti  dehī deha-madhya-stho 'pi jīvo guṇa-puruṣa-viveka-balenaitān deha-samudbhavān dehotpādaāṃs trīn guṇān atītyollaṅghya janmādibhir vimukto 'mṛtam ātmānam aśnute 'nubhavati  so 'yam asaṃsāritva-lakṣaṇo mad-bhāvo mat-para-bhakti-pātratā-lakṣaṇo vā  evaṃ vakṣyati brahma-bhūtaḥ prasannātmā ity ādi", "category": "Epic, Mahabharata", "book": "Bhagavad Gita", "position": "Chapter 14, Verse 20"}
{"quote": "kair liṅgais trīn guṇān etān atīto bhavati prabho  kim-ācāraḥ kathaṃ caitāṃs trīn guṇān ativartate", "category": "Epic, Mahabharata", "book": "Bhagavad Gita", "position": "Chapter 14, Verse 21"}
{"quote": "śrīdharaḥ : guṇān etān atītyāmṛtam aśnuta ity etat śrutvā guṇātītasya lakṣaṇam ācāraṃ guṇātyayopāyaṃ ca samyag bubhutsur arjuna uvāca kair iti  he prabho kair liṅgaiḥ kīdṛśair ātma-vyutpannaiś cihnair guṇātīto dehī bhavatīti lakṣaṇa-praśnaḥ  ka ācāro 'syeti kim-ācāraḥ  kathaṃ vartata ity arthaḥ  kathaṃ ca kenopāyena etāṃs trīn api guṇān atītya vartate  tat kathayety arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 21"}
{"quote": "madhusūdanaḥ : guṇān etān atītya jīvann evāmṛtam aśnuta ity etac chrutvā guṇātītasya lakṣaṇam cācāraṃ ca guṇātyayopāyaṃ ca samyag bubhutsur arjuna uvāca kair iti  etān guṇān atīto yaḥ sa kair liṅgair viśiṣṭo bhavati  yair liṅgaiḥ sa jñātuṃ śakyas tāni me brūhīty ekaḥ praśnaḥ  prabhutvād bhṛtya-duḥkhaṃ bhagavataiva nivāraṇīyam iti sūcayan sambodhayati prabho iti  ka ācāro 'syeti kim-ācāraḥ  kiṃ yatheṣṭa-ceṣṭaḥ kiṃ vā niyantrita iti dvitīyaḥ praśnaḥ  kathaṃ vā kena ca prakāreṇaitāṃs trīn guṇān ativartate 'tikrāmatīti guṇātītatvopāyaḥ ka iti tṛtīyaḥ praśnaḥ", "category": "Epic, Mahabharata", "book": "Bhagavad Gita", "position": "Chapter 14, Verse 21"}
{"quote": "viśvanāthaḥ : sthita-prajñasya kā bhāṣā ity ādinā dvitīyādhyāye pṛṣṭam apy arthaṃ punas tato 'pi viśeṣa-bubhūtsayā pṛcchati kair liṅgaiḥ ity ekaḥ praśnaḥ  kaiś cihnais triguṇātītaḥ sa jñeya ity arthaḥ  kim ācāra iti dvitīyaḥ  kathaṃ caitān iti tṛtīyaḥ  guṇātītatva-prāpteḥ kiṃ sādhanam ity arthaḥ  sthita-prajñasya kā bhāṣā ity ādau sthita-prajño guṇātītaḥ kathaṃ syād iti tadānīṃ na pṛṣṭam idānīṃ tu pṛṣṭam iti viśeṣaḥ", "category": "Epic, Mahabharata", "book": "Bhagavad Gita", "position": "Chapter 14, Verse 21"}
{"quote": "baladevaḥ : guṇātītasya lakṣaṇam ācāraṃ ca guṇātyaya-sādhanaṃ cārjunaḥ pṛcchati kair ity ardhakena  prathamaḥ praśnaḥ kaiś cihnair guṇātīto jñātuṃ śakya ity arthaḥ  kim ācāra iti dvitīyaḥ sa kiṃ yatheṣṭācāro niyatācāro vety arthaḥ  kathaṃ caitān iti tṛtīyaḥ kena sādhanena guṇān atyetīty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 21"}
{"quote": "prakāśaṃ ca pravṛttiṃ ca moham eva ca pāṇḍava  na dveṣṭi saṃpravṛttāni na nivṛttāni kāṅkṣati", "category": "Epic, Mahabharata", "book": "Bhagavad Gita", "position": "Chapter 14, Verse 22"}
{"quote": "śrīdharaḥ : sthita-prajñasya kā bhāṣā [gītā 2.54] ity ādinā dvitīye 'dhyāye pṛṣṭam api dattottaram api punar viśeṣa-bubhūtsayā pṛcchatīti jñātvā prakārāntareṇa tasya lakṣaṇādikaṃ śrī-bhagavān uvāca prakāśaṃ cety ādi ṣaḍbhiḥ  tatraikena lakṣaṇam āha prakāśam iti  prakāśaṃ ca sarva-dvāreṣu dehe 'sminn iti pūrvoktaṃ sattva-kāryam  pravṛttiṃ ca rajaḥ-kāryam  mohaṃ ca tamaḥ-kāryam  upalakṣaṇam etat sattvādīnām  sarvāṇy api yathāyathaṃ sampravṛttāni svataḥ-prāptāni santi duḥkha-buddhyā yo na dveṣṭi  nivṛttāni ca santi sukha-buddhyā yo na kāṅkṣati, guṇātītaḥ sa ucyate iti caturthenānvayaḥ", "category": "Epic, Mahabharata", "book": "Bhagavad Gita", "position": "Chapter 14, Verse 22"}
{"quote": "madhusūdanaḥ : sthita-prajñasya kā bhāṣā [gītā 2.54] ity ādinā pṛṣṭam api prajahāti yadā kāmān [gītā 2.55] ity ādinā dattottaram api punaḥ prakārāntareṇa bubhūtsamānaḥ pṛcchatīty avadhāya prakārāntareṇa tasya lakṣaṇādikaṃ śrī-bhagavān uvāca prakāśaṃ cety ādi pañcabhiḥ ślokaiḥ  yas tāvat kair liṅgair yukto guṇātīto bhavatīti praśnas tasyottaraṃ śṛṇu  prakāśaṃ ca sarva-kāryaṃ  pravṛttiṃ ca rajaḥ-kāryam  mohaṃ ca tamaḥ-kāryam  upalakṣaṇam etat  sarvāṇy api guṇa-kāryāṇi yathāyathaṃ sampravṛttāni sva-sāmagrī-vaśād udbhūtāni santi duḥkha-rūpāṇy api duḥkha-buddhyā yo na dveṣṭi  tathā vināśa-sāmagrī-vaśān nivṛttāni tāni sukha-rūpāṇy api santi sukha-buddhyā yo na kāṅkṣati na kāmayate svapnavan mithyātva-niścayāt  etādṛśa-dveṣa-rāga-śūnyo yaḥ sa guṇātīta ucyata iti caturtha-śloka-gatenānvayaḥ  idaṃ ca svātma-pratyakṣaṃ lakṣaṇaṃ svārtham eva na parārtham  na hi svāśritau dveṣa-tad-abhāvau rāga-tad-abhāvau ca paraḥ pratyetum arhati", "category": "Epic, Mahabharata", "book": "Bhagavad Gita", "position": "Chapter 14, Verse 22"}
{"quote": "viśvanāthaḥ : tatra kair liṅgair guṇātīto bhavatīti prathama-praśnasyottaram āha prakāśaṃ ca sarva-dvāreṣu dehe 'smin prakāśa upajāyate iti sattva-kāryam  pravṛttiṃ ca rajaḥ-kāryam  mohaṃ ca tamaḥ-kāryam  upalakṣaṇam etat sattvādīnām  sarvāṇy api yathāyathaṃ sampravṛttāni svataḥ-prāptāni duḥkha-buddhyā yo na dveṣṭi  guṇa-kāryāṇy etāni nivṛttāni ca sukha-buddhyā yo na kāṅkṣati, sa guṇātīta ucyate iti caturthenānvayaḥ  sampravṛttānīti klīb-antam ārṣam", "category": "Epic, Mahabharata", "book": "Bhagavad Gita", "position": "Chapter 14, Verse 22"}
{"quote": "baladevaḥ : yadyapi sthita-prajñasya kā bhāṣā ity ādinā pṛṣṭam idaṃ prajahāti yadā kāmān ity ādinottaritaṃ ca, tathāpi viśeṣa-jijñāsayā pṛcchatīti vidhāntareṇa tasya lakṣāṇādīny āha bhagavān prakāśaṃ cety ādi pañcabhiḥ  tatraikena lakṣaṇaṃ sva-saṃvedyam āha prakāśaṃ sattva-kāryaṃ pravṛttiṃ rajaḥ-kāryaṃ mohaṃ tamaḥ-kāryaṃ etāni trīṇi sampravṛttāny utpādaka-sāmagrī-vaśāt prāptāni duḥkha-rūpāṇy api duḥkha-buddhyā yo na dveṣṭi, vināśaka-sāmagrī-vaśān nivṛttāni vinaṣṭāni tāni sukha-rūpāny api sukha-buddhyā yo nākāṅkṣati, etādṛśa-dveṣa-rāga-śūnyo guṇātītaḥ sa ucyate iti caturthenānvayaḥ  svagatau dveṣa-tad-abhāvau rāga-tad-abhāvau ca paro na veditum arhatīti sva-saṃvedyam idaṃ lakṣaṇam", "category": "Epic, Mahabharata", "book": "Bhagavad Gita", "position": "Chapter 14, Verse 22"}
{"quote": "udāsīnavad āsīno guṇair yo na vicālyate  guṇā vartanta ity eva yo 'vatiṣṭhati neṅgate", "category": "Epic, Mahabharata", "book": "Bhagavad Gita", "position": "Chapter 14, Verse 23"}
{"quote": "śrīdharaḥ : tad evaṃ sva-saṃvedyaṃ guṇātītasya lakṣaṇam uktvā para-saṃvedyaṃ tasya lakṣaṇaṃ vaktuṃ dvitīya-praśnasya kim ācāra ity asyottaram āha udāsīnavad iti tribhiḥ  udāsīnavat sākṣitayāsīnaḥ sthitaḥ san guṇair guṇa-kāryaiḥ sukha-duḥkhādibhir na yo vicālyate svarūpān na pracyavate api tu guṇā eva svakāryeṣu vartante  etair mama sambandha eva nāstīti viveka-jñānena yas tuṣṇīm avatiṣṭhati  parasmaipadam ārṣam  neṅgate na calati", "category": "Epic, Mahabharata", "book": "Bhagavad Gita", "position": "Chapter 14, Verse 23"}
{"quote": "baladevaḥ : atha para-saṃvedya-lakṣaṇaṃ vaktuṃ kim ācāraḥ iti dvitīya-praśnasyottaram āha udāsīneti tribhiḥ  udāsīno madhyastho yathā vivādinoḥ pakṣagrahaiḥ sva-mādhyasthyān na vicālyate, tayā sukha-duḥkhādi-bhāvena parṇatair guṇair yo nātmāvasthitair vicālyate, kintu guṇāḥ sva-kāryeṣu prakāśādiṣu vartante  mama tair na sambandha iti niścitya tūṣṇīm avatiṣṭhate  neṅgate guṇa-kāryānurūpeṇa na ceṣṭate  guṇātītaḥ sa ucyate iti tṛtīyenānvayaḥ", "category": "Epic, Mahabharata", "book": "Bhagavad Gita", "position": "Chapter 14, Verse 23"}
{"quote": "sama-duḥkha-sukhaḥ svasthaḥ sama-loṣṭāśma-kāñcanaḥ  tulya-priyāpriyo dhīras tulya-nindātma-saṃstutiḥ", "category": "Epic, Mahabharata", "book": "Bhagavad Gita", "position": "Chapter 14, Verse 24"}
{"quote": "śrīdharaḥ : api ca sameti  same sukha-duḥkhe yasya  yataḥ svasthaḥ svarūpa eva sthitaḥ  ataeva samāni loṣṭāśma-kājcanāni yasya  tulye piryāpriye sukha-duḥkha-hetu-bhūte yasya  dhīro dhīmān  tulyo nindā cātmanaḥ saṃstutiś ca yasya", "category": "Epic, Mahabharata", "book": "Bhagavad Gita", "position": "Chapter 14, Verse 24"}
{"quote": "madhusūdanaḥ : same duḥkha-sukhe dveṣa-rāga-śūnyatayānātma-dharmatayānṛtatayā ca yasya sa sama-duḥkha-sukhaḥ  kasmād evaṃ yasmāt svasthaḥ svasminn ātmany eva sthito dvaita-darśana-śūnyatvāt  ata eva samāni heyopādeya-bhāva-rahitāni loṣṭāśma-kāñcanāni yasya sa tathā  loṣṭaḥ pāṃsu-piṇḍaḥ  ata eva tulye priyāpriye sukha-duḥkha-sādhane yasya hita-sādhanatva-buddhi-viṣayatvābhāvenopekṣaṇīyatvāt  dhīro dhīmān dhṛtimān vā  ata eva tulye  nindātma-saṃstutī doṣa-kīrtana-guṇa-kīrtane yasya sa guṇātīta ucyata iti dvitīya-gatenānvayaḥ", "category": "Epic, Mahabharata", "book": "Bhagavad Gita", "position": "Chapter 14, Verse 24"}
{"quote": "baladevaḥ : kiṃ ca sameti  yato 'yaṃ svasthaḥ svarūpa-niṣṭho 'taeva sama-duḥkha-sukhaḥṅ same anātma-dharmatvāt tulye sukha-duḥkhe yasya saḥ  samāny anupādeyatayā tulyāni losṭrādīni yasya saḥ  loṣṭra-mṛt-piṇḍa-tulye priyāpriye sukha-duḥkha-sādhane vastunī yasya saḥ  dhīraḥ prakṛti-puruṣa-viveka-kuśalaḥ  tulye nindātma-saṃstutī yasya saḥ  tat-prayojakayor doṣa-guṇayor ātma-gatatvābhāvād ity arthaḥ  ya īdṛśo guṇatītaḥ sa ucyata iti dvitīyenānvayaḥ", "category": "Epic, Mahabharata", "book": "Bhagavad Gita", "position": "Chapter 14, Verse 24"}
{"quote": "mānāpamānayos tulyas tulyo mitrāri-pakṣayoḥ  sarvārambha-parityāgī guṇātītaḥ sa ucyate", "category": "Epic, Mahabharata", "book": "Bhagavad Gita", "position": "Chapter 14, Verse 25"}
{"quote": "śrīdharaḥ : api ca māneti  māne 'pamāne ca tulyaḥ  mitra-pakṣe 'ripakṣe ca tulyaḥ  sarvān dṛṣṭādṛṣṭārthān ārambhān udyamān parityaktuṃ śīlaṃ yasya saḥ  evambhūtācāra-yukto guṇātīta ucyate", "category": "Epic, Mahabharata", "book": "Bhagavad Gita", "position": "Chapter 14, Verse 25"}
{"quote": "madhusūdanaḥ : mānaḥ sat-kāra ādarāpara-paryāyaḥ  apamānas tiraskāro 'nādarāpara-paryāyaḥ  tayos tulyo harṣa-viṣāda-śūnyaḥ  nindā-stutī śabda-rūpe mānāpamānau tu śabdam antareṇāpi kāya-mano-vyāpāra-viśeṣāv iti bhedaḥ  atra pa-kāra-va-kārayoḥ pāṭha-vikalpe 'py arthaḥ sa eva  tulyo mitrāri-pakṣayoḥ  mitra-pakṣasyevāri-pakṣasyāpi dveṣāviṣayaḥ svayaṃ tayor anugraha-nigraha-śūnya iti vā  sarvārambha-parityāgī  ārabhyanta ity ārambhāḥ karmāṇi tān sarvān parityaktuṃ śīlaṃ yasya sa tathā  deha-yātrā-mātra-vyatirekeṇa sarva-karma-parityāgīty arthaḥ  udāsīnavad āsīna ity ādy-ukta-prakārācāro guṇātītaḥ sa ucyate  yad uktam upekṣakatvādi tad-vidyodayāt pūrvaṃ yatna-sādhyaṃ vidyādhikāriṇā sādhanatvenānuṣṭheyam utpannāyāṃ tu vidyāyāṃ jīvan-muktasya guṇātītasyoktaṃ dharma-jātam ayatna-siddhaṃ lakṣaṇatvena tiṣṭhaty arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 25"}
{"quote": "baladevaḥ : māneti sphuṭārthaḥ  nindāstutī vāg-vyāpāreṇa sādhye  mānāpamānau tu kāyamanovyāpāreṇāpi syātām iti bhedaḥ  sarveti deha-yātrā-mātrād anyat sarva-karma grāhyam  ya īdṛśo guṇātītaḥ undāsīnavat ity ādy uktā yasyācārḥ parair api saṃvedyāḥ sa guṇātīto bodhyo na tu tad-upapatti-vāvadūka iti bhāvaḥ", "category": "Epic, Mahabharata", "book": "Bhagavad Gita", "position": "Chapter 14, Verse 25"}
{"quote": "māṃ ca yo 'vyabhicāreṇa bhakti-yogena sevate  sa guṇān samatītyaitān brahma-bhūyāya kalpate", "category": "Epic, Mahabharata", "book": "Bhagavad Gita", "position": "Chapter 14, Verse 26"}
{"quote": "śrīdharaḥ : kathaṃ caitān trīn guṇān ativartate iti  asya praśnasyottaram āha māṃ ceti  ca-śabdo 'vadhāraṇārthaḥ  mām eva parameśvaram avyabhicāreṇa ekāntena bhakti-yogena yaḥ sevate sa etān guṇān samatītya samyag atikramya brahma-bhūyāya brahma-bhāvāya mokṣāya kalpate samartho bhavati", "category": "Epic, Mahabharata", "book": "Bhagavad Gita", "position": "Chapter 14, Verse 26"}
{"quote": "madhusūdanaḥ : adhunā katham etān guṇān ativartata iti tṛtīya-praśnasya prativacanam āha māṃ ceti  cas tv-arthaḥ  mām eveśvaraṃ nārāyaṇaṃ sarva-bhūtāntaryāmiṇaṃ māyayā kṣetrajñatām āgataṃ paramānanda-ghanaṃ bhagavantaṃ vāsudevam avyabhicāreṇa parama-prema-lakṣaṇena bhakti-yogena dvādaśādhyāyoktena yaḥ sevate sadā cintayati sa mad-bhakta etān prāg-uktān guṇān samatītya samyag-atikramyādvaita-darśanena bādhitvā brahma-bhūyāya brahma-bhavanāya mokṣāya kalpate samartho bhavati  sarvadā bhagavac-cintanam eva guṇātītatvopāya ity arthaḥ", "category": "Epic, Mahabharata", "book": "Bhagavad Gita", "position": "Chapter 14, Verse 26"}
{"quote": "viśvanāthaḥ : kathaṃ caitān trīn guṇān ativartate iti tṛtīyapraśnasyottaram āha māṃ ceti  ca evārthe  mām eva śyāmasundarākāraṃ parameśvaraṃ bhakti-yogena yaḥ sevate sa eva brahma-bhūyāya brahmatvāya brahmānubhavāya yāvat bhaktyāham ekayā grāhyaḥ iti mad-vākye ekayeti viśeṣaṇopanyāsāt mām eva ye prapadyante māyām etāṃ taranti te ity atrāpi eva-kāra-prayogāt bhaktyā vinā prakārāntareṇa brahmānubhavo na bhavatīti niścayāt  bhakti-yogena kīdṛśena  avyabhicāreṇa karma-jñānādy-amiśreṇa niṣkāma-karmaṇo nyāsa-śravaṇāt  jñānaṃ ca mayi sannyaset iti jñānināṃ carama-daśāyāṃ jñānasyāpi nyāsa-śravaṇāt  bhakti-yogasya tu kvāpi nyāsāśravaṇāt bhakti-yoga eva so 'vyabhicāraḥ  tena karma-yogam iva jñāna-yogam api parityājya yady avyabhicāreṇa kevalenaiva bhaktiyogena sevate, tarhi jñānī api guṇātīto bhavati, nānyathā  ananya-bhaktas tu nirguṇo mad-apāśrayaḥ ity ekādaśokter guṇātīto bhavaty eva  atra idaṃ tattvaṃ veṛṣe ity atrāsaṅginaḥ karmiṇo jñānino vā sāttvikatvenaiva sādhakatvāvagates tat-sāhacaryāt nirguṇo mad-apāśrayaḥ iti bhaktaḥ sādhaka evāvagamyate  tataś ca jñānī jñāna-siddhaḥ sann eva sāttvikatvaṃ parityajya guṇātīto bhavati  bhaktas tu sādhaka-daśām ārabhyaiva guṇātīto bhavatīty artho labhyate  atra ca-kāro 'vadhāraṇārthaḥ iti svāmi-caraṇāḥ  mām eveśvaraṃ nārāyaṇam avyabhicāreṇa bhakti-yogena dvādaśādyāyoktena yaḥ sevata iti madhusūdana-sarasvatī-pādāś ca vyācakṣate", "category": "Epic, Mahabharata", "book": "Bhagavad Gita", "position": "Chapter 14, Verse 26"}
{"quote": "baladevaḥ : kathaṃ caitāṃs trīn guṇān ativartata iti tṛtīya-praśnasyottaram āha māṃ ceti  co 'vadhāraṇe  nānyaṃ guṇebhyaḥ karāram ity ādy-uktyā yo guṇa-puruṣa-viveka-khyātim avāpa tayaiva tasyā guṇātyayo na saṃsidhyati, kintu tadvān api yo māṃ kṛṣṇam eva māyā-guṇāspṛṣṭaṃ māyā-niyantāraṃ nāyāyaṇādi-rūpeṇa bahudhāvirbhūtaṃ cid-ānanda-ghanaṃ sārvajñy-ādi-guṇa-ratnālayam avyabhicāreṇaikāntikena bhakti-yogena sevate śrayati sa etān duratyayān api guṇān atītyākramya brahma-bhūyāya kalpate guṇāṣṭa-viśiṣṭatvāya[*endnote] nija-dharmāya yogyo bhavati  taṃ dharmaṃ labhata ity arthaḥ  jīve brahma-śabdas tūkta eva prk, tathā ca bhakti-śiraskayaiva tad-viveka-khyātyā jīvasya svarūpa-lābho, na tu kevalayā tayety uktam  yat tu brahma-bhūyāya ity anena mad-rūpatāṃ sa yātīti pārtha-sārathinopadiṣṭam iti vyācaṣṭe  tan-niravadhānam eva tenaivedaṃ jñānam ity ādinā mokṣe 'pi  svarūpa-bhedasyābhihitatvāt nirañjanaḥ paramaṃ sāmyam upaiti ity ādi śrutiṣv api tatra tasya dṛṣṭatvād aṇutva-vibhutvādi-nitya-dharma-kṛtatvena nityatvāc ca tad-bhedasya tasmād guṇāṣṭaka-viśiṣṭatvam eva brahaiva san brahmāpy eti iti śrutyau tu brahma-sadṛśaḥ san bramāpy eti prāpnotīty arthaḥ  evaupamye 'vadhāraṇe iti viśva-prakāśāt  vavā yathā tathaivevaṃ sāmye ity amara-koṣāc ca  anyathā brahma-bhāvottaro brahmāpyayo na saṅgaccheta", "category": "Epic, Mahabharata", "book": "Bhagavad Gita", "position": "Chapter 14, Verse 26"}
{"quote": "brahmaṇo hi pratiṣṭhāham amṛtasyāvyayasya ca  śāśvatasya ca dharmasya sukhasyaikāntikasya ca", "category": "Epic, Mahabharata", "book": "Bhagavad Gita", "position": "Chapter 14, Verse 27"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ guṇa-traya-vibhāga-yogo nāma caturdaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "athavā tvad-bhaktas tvad-bhāvam āpnotu nāma kathaṃ nu brahma-bhāvāya kalpyate brahmaṇaḥ sakāśāt tavānyatvād ity āśaṅkyāha brahmaṇo hīti  brahmaṇaḥ paramātmanaḥ pratiṣṭhā paryāptir aham eva na tu mad-bhinnaṃ brahmety arthaḥ  tathāmṛtasya amṛtatvasya mokṣasya cāvyayasya sarvathānucchedyasya ca ca pratiṣṭhāham eva  mayy eva mokṣaḥ paryavastio mat-prāptir eva mokṣa ity arthaḥ  tathā śāśvatasya nitya-mokṣa-phalasya dharmasya jñāna-niṣṭhā-lakṣaṇasya ca paryāptir aham eva  jñāna-niṣṭhā-lakṣaṇo dharmo mayy eva paryavasito na tena mad-bhinnaṃ kiṃcit prāpyam ity arthaḥ  tathaikāntikasya sukhasya ca paryāptir aham eva parmānanda-rūpatvān na mad-bhinnaṃ kiṃcit sukhaṃ prāpyam astīty arthaḥ  tasmād yuktam evoktaṃ mad-bhakto brahma-bhūyāya kalpata iti", "category": "Epic, Mahabharata", "book": "Bhagavad Gita", "position": "Chapter 14, Verse 27"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām guṇa-traya-vibhāga-yogo nāma caturdaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "parākṛta-mano-dvandvaṃ paraṃ brahma narākṛti  saundarya-sāra-sarvasvaṃ vande nandātmajaṃ mahaḥ  ity upaślokayāmāsuś ca", "category": "Epic, Mahabharata", "book": "Bhagavad Gita", "position": "Chapter 14, Verse 27"}
{"quote": "iti sārārtha-varṣiṇyāṃ harṣiṇyāṃ bhakta-cetasām  caturdaśo 'yaṃ gītāsu saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "nanu muktas tvāṃ kathaṃ śrayeta śravaṇa-phalasya mukter lābhād iti ced asty atiśayitaṃ phalam iti bhāvenāha śāśvatasya sādhāraṇasya sukhasya ca vicitra-līlā-rasasyāham eva pratiṣṭheti  tīvrānanda-rūpa-tad-vibhūti-mal-līlānubhavāya mām eva samāśrayatīty evam āha śrutiḥ raso vai saḥ, rasaṃ hy evāyaṃ labdhvānandī bhavati [taittu 2.7.1] iti", "category": "Epic, Mahabharata", "book": "Bhagavad Gita", "position": "Chapter 14, Verse 27"}
{"quote": "iti śrīmad-bhagavad-gītopaniṣad-bhāṣye caturdaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 14, Verse 14"}
{"quote": "śrī-bhagavān uvāca ūrdhva-mūlam adhaḥ-śākham aśvatthaṃ prāhur avyayam  chandāṃsi yasya parṇāni yas taṃ veda sa veda-vit", "category": "Epic, Mahabharata", "book": "Bhagavad Gita", "position": "Chapter 15, Verse 1"}
{"quote": "pūrvādhyānte māṃ ca yo 'vyabhicāreṇa bhakti-yogena sevate [gītā 14.26] ity ādinā parameśvaram ekānta-bhaktyā bhajatas tat-prasāda-labdha-jñānena brahma-bhāvo bhavatīty uktam  na caikānta-bhaktiḥ jñānaṃ cāviraktasya sambhavatīti vairāgya-pūrvakaṃ jñānam upadeṣṭu-kāmaḥ prathamaṃ tāvat sārdha-ślokābhyāṃ saṃsāra-svarūpaṃ vṛkṣa-rūpakālaṅkāreṇa varṇayan bhagavān uvāca ūrdhva-mūlam iti  ūrdhvam uttamaḥ kṣarākṣarābhyām utkṛṣṭaḥ puruṣottamo mūlaṃ yasya tam  adha iti tato 'rvācīnāṃ kāryopādhayo hiraṇyagarbhādayo gṛhyante  te tu śākhā iva śākhā yasya tam  vinaśvaratvena śvaḥ prabhāta-paryantam api na sthāsyatīti viśvāsānarhatvād aśvatthaṃ prāhuḥ  pravāha-rūpeṇāvicchedād avyayaṃ ca prāhuḥ  ūrdhva-mūlo 'vāk-śākha eṣo 'śvatthaḥ sanātana [kaṭhu 2.3.1] ity ādyāḥ śrutayaḥ  chandāṃsi vedā yasya parṇāni dharmādharma-pratipādana-dvāreṇa cchāyā-sthānīyaiḥ karma-phalaiḥ saṃsāra-vṛkṣasya sarva-jīvāśrayaṇīyatva-pratipādanāt parṇa-sthānīyā vedāḥ  yas tam evambhūtam aśvatthaṃ veda sa eva vedārtha-vit  saṃsāra-prapañca-vṛkṣasya mūlam īśvaraḥ  brahmādayas tad-aṃśāḥ śākhā-sthānīyāḥ  sa ca saṃsāra-vṛkso vinaśvaraḥ  pravāha-rūpeṇa nityaś ca  vedoktaiḥ karmabhiḥ sevyatām āpāditaś ca ity etāvān eva hi vedārthaḥ  ata evaṃ vidvān vedavid iti stūyate", "category": "Epic, Mahabharata", "book": "Bhagavad Gita", "position": "Chapter 15, Verse 1"}
{"quote": "atra ca gaṅgā-taraṅga-nudyamānottuṅga-tat-tīra-tiryaṅ-nipatitam ardhonmūlitaṃ mārutena mahāntam aśvattham upamānīkṛtya jīvantam iyaṃ rūpaka-kalpaneti draṣṭavyam  tena nordhva-mūlatvādhaḥ-śākhatvādy-anupapattiḥ  yasya māyā-mayasyāśvatthasya cchandāṃsi cchādanāt tattva-vastu-prāvaraṇāt saṃsāra-vṛkṣa-rakṣaṇād vā karma-kāṇḍāni ṛg-yajuḥ-sāma-lakṣaṇāni parṇānīva parṇāni  yathā vṛkṣasya parirakṣaṇāthāni parṇāni bhavanti tathā saṃsāra-vṛkṣasya parirakṣaṇāthāni karma-kāṇḍāni dharmādharmaa-tad-dhetu-phala-prakāśanārthatvāt teṣām  yas taṃ yathā-vyākhyātaṃ sa-mūlaṃ saṃsāra-vṛkṣaṃ māyā-mayam aśvatthaṃ veda jānāti sa veda-vit karma-brahmākhya-vedārtha-vit sa evety arthaḥ  saṃsāra-vṛkṣasya hi mūlaṃ brahma hiraṇyagarbhādayaś ca jīvāḥ śākhā-sthānīyāḥ  sa ca saṃsāra-vṛkṣaḥ svarūpeṇa vinaśvaraḥ pravāha-rūpeṇa cānantaḥ  sa ca vedoktaiḥ karmabhiḥ sicyate brahma-jñānena ca cchidyata ity etāvān eva hi vedārthaḥ  yaś ca vedārthavit sa eva sarva-vid iti sa-mūla-vṛkṣa-jñānaṃ stauti sa vedavid iti", "category": "Epic, Mahabharata", "book": "Bhagavad Gita", "position": "Chapter 15, Verse 1"}
{"quote": "tatra tava manuṣyasya bhakti-yogena kathaṃ brahma-bhāva iti cet, satyam ahaṃ manuṣya eva kintu brahmaṇo 'pi tasya pratiṣṭhā paramāśraya ity asya sūtra-rūpasya vṛtti-sthānīyo 'yaṃ pañcadaśādhyāya ārabhyate  tatra sa guṇān samatītya ity uktam iti guṇamyo 'yaṃ saṃsāraḥ kaḥ, kuto vāyaṃ pravṛttas tad-bhaktyā saṃsāram atikrāmyan jīvo vā kaḥ  brahma-bhūyāya kalpate ity uktaṃ brahma vā kiṃ  brahmaṇaḥ pratiṣṭhā tvaṃ vā ka ity-ādy-apekṣāyāṃ prathamam atiśayokty-alaṅkāreṇa saṃsāro 'yam adbhuto 'śvattha-vṛkṣa iti varṇayati  ūrdhve sarva-lokopari-tale satya-loke prakṛti-bījottha-prathama-praroha-rūpa-mahat-tattvātmakaś caturmukha eka eva mūlaṃ yasya tam  adhaḥ svar-bhuvor-bhūlokeṣu anantā deva-gandharva-kinnarāsura-rākṣasa-preta-bhūta-manuṣya-gavāśvādi-paśu-pakṣi-kṛmi-kīṭa-pataṅga-sthāvarās tāḥ śākhā yasya tam aśvatthaṃ dharmādi-caturvarga-sādhakatvād aśvattham uttamaṃ vṛkṣam  śleṣeṇa bhaktimatāṃ na śvaḥ sthāsyatīty aśvatthaṃ naṣṭa-prāyam ity arthaḥ  abhaktānāṃ tv avyayam anaśvaram  chandāṃsi vāyavyaṃ śvetam ālabheta bhūmikām aindram ekādaśaka-pālaṃ nirvapet prajākāmaḥ ity ādyāḥ karma-pratipādakā vedāḥ saṃsāra-vardhakatvāt parṇāni  vṛkṣo hi parṇaiḥ śobhate  yas taṃ jānāti sa vedajñaḥ  tathā ca ūrdhva-mūlo 'vāk-śākha eṣo 'śvatthaḥ sanātanaḥ [kaṭhu 2.3.1] iti kaṭha-vallī-śrutiḥ", "category": "Epic, Mahabharata", "book": "Bhagavad Gita", "position": "Chapter 15, Verse 1"}
{"quote": "adhaś cordhvaṃ prasṛtās tasya śākhā guṇa-pravṛddhā viṣaya-pravālāḥ  adhaś ca mūlāny anusaṃtatāni karmānubandhīni manuṣya-loke", "category": "Epic, Mahabharata", "book": "Bhagavad Gita", "position": "Chapter 15, Verse 2"}
{"quote": "śrīdharaḥ : kiṃ ca adhaś ceti  hiraṇyagarbhādayaḥ kāryopādhayo jīvāḥ śākhā-sthānīyatvenoktāḥ  teṣu ca ye duṣkṛtinas te 'dhaḥ paśv-ādi-yoniṣu prasṛtās tasya saṃsāra-vṛkṣasya śākhāḥ  kiṃ ca, guṇaiḥ sattvādi-vṛttibhir jala-secanair iva yathāyathaṃ pravṛddhā vṛddhiṃ prāptāḥ  kiṃ ca, viṣayā rūpādayaḥ pravālāḥ pallava-sthānīyā yāsāṃ tāḥ  śākhāgra-sthānīyābhir indriya-vṛttibhiḥ saṃyuktatvāt  kiṃ ca, adhaś ca ca-śabdād ūrdhvaṃ ca  mūlāny anusantatāni virūḍhāni  mukhyaṃ mūlam īśvara eva  imāni tv antarālāni mūlāni tat-tad-bhoga-vāsanā-lakṣaṇāni  teṣāṃ kāryam āha manuṣya-loke karmānubandhīnīti  karmaivānubandhy uttara-kāla-bhāvi yeṣāṃ tāni  ūrdhvādho-lokeṣūpabhukta-tat-tad-bhoga-vāsanādibhir hi karma-kṣaye manuṣya-lokaṃ prāptānāṃ tat-tad-anurūpeṣu karmasu pravṛttir bhavati  tasminn eva hi karmādhikāro nānyeṣu lokeṣu  ato manuṣya-loka ity uktam", "category": "Epic, Mahabharata", "book": "Bhagavad Gita", "position": "Chapter 15, Verse 2"}
{"quote": "madhusūdanaḥ : tasyaiva saṃsāra-vṛkṣasyāvayava-sambandhiny aparā kalpanocyate adhaś ceti  pūrvaṃ hiraṇyagarbhādayaḥ kāryopādhayo jīvāḥ śākhā-sthānīyatvenoktāḥ  idānīṃ tu tad-gato viśeṣa ucyate  teṣu ye kapūya-caraṇā duṣkṛtinas te 'dhaḥ paśv-ādi-yoniṣu prasṛtā vistāraṃ gatāḥ  ye tu ramaṇīya-caraṇāḥ sukṛtinas ta ūrdhvaṃ devādi-yoniṣu prasṛtā ato 'dhaś ca manuṣyatvād ārabhya viriñci-paryantam ūrdhvaṃ ca tasmād evārabhya satya-loka-paryantaṃ prasṛtās tasya saṃsāra-vṛkṣasya śākhāḥ  kīdṛśas tāḥ ? guṇaiḥ sattva-rajas-tamo bhir dehendriya-viṣayākāra-pariṇatair jala-secanair iva pravṛddhāḥ sthūlībhūtāḥ  kiṃ ca, viṣayāḥ śabdādayaḥ pravālāḥ pallavā iva yāsāṃ saṃsāra-vṛkṣa-śākhānāṃ tās tathā śākhāgra-sthānīyābhir indriya-vṛttibhiḥ sambandhād rāgādhiṣṭhānatvāc ca saṃyuktatvāt  kiṃ ca, adhaś ca ca-śabdād ūrdhvaṃ ca mūlāny avāntarāṇi tat-tad-bhoga-janita-rāga-dveṣādi-vāsanā-lakṣaṇāni mūlānīva dharmādharma-pravṛtti-kārakāṇi tasya saṃsāra-vṛkṣasyānusantatāni anusyūtāni  mukhyaṃ ca mūlaṃ brahmaiveti na doṣaḥ  kīdṛśāny avāntara-mūlāni ? karma dharmādharma-lakṣaṇam anubandhuṃ paścāj janayituṃ śīlaṃ yeṣāṃ tāni karmānubandhīni  kutra ? manuṣya-loke manuṣyaś cāsau lokaaś cety adhikṛto brāhmaṇyādi-viśiṣṭo deho manuṣya-lokas tasmin bāhulyena karmānubandhīni  manuṣyāṇāṃ hi karmādhikāraḥ prasiddhaḥ", "category": "Epic, Mahabharata", "book": "Bhagavad Gita", "position": "Chapter 15, Verse 2"}
{"quote": "viśvanāthaḥ : adhaḥ paśv-ādi-yoniṣu ūrdhve devādi-yoniṣu prasṛtās tasya saṃsāra-vṛkṣasya guṇaiḥ sattvādi-vṛttibhir jala-sekair iva pravṛddhāḥ  viṣayā śabdādayaḥ pravālāḥ pallava-sthānīyā yāsāṃ tāḥ  kiṃ ca tasya mūle sarva-lokair alakṣito mahā-nidhiḥ kaścid astīty anumīyate yam eva mūla-jaṭābhir avalambya sthitasya tasyāśvattha-vṛkṣasyāpi baṭa-vṛkṣasyeva śākhāsv api bāhyā jaṭāḥ santīty āha adhaś ceti  brahma-loka-mūlasyāpi tasyādhaś ca manuṣya-loke karmānubandhīni karmānulambīni mūlāny anusantatāni nirantaraṃ vistṛtāni bhavanti  karma-phalānāṃ yatas tato bhogānte punar manuṣya-janmany eva karmasu pravṛttāni bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 2"}
{"quote": "tasyāśvatthasyādhaś ca śabdād ūrdhvaṃ cāvāntarāṇi mūlāny anusantatāni vistṛtāni santi  tāni ca tat-tad-bhoga-janita-rāga-dveṣādi-vāsanā-rūpāṇi dharmādharma-pravṛtti-kāritvān mūla-tulyāny ucyante  mukhyaṃ mūlaṃ tādṛk caturmukhas tat-tad-vāsanās tv avāntara-mūlāni nyagrodhasyaiva jaṭopajaṭāvṛndānīti bhāvaḥ  tāni kīdṛśānīty āha manuṣya-loke karmānubandhīni yatas tataḥ karma-phala-bhogāvasāne sati punar manuṣya-loke karma-hetu-bhūtāni bhavantīty arthaḥ  sa lokaḥ khalu karma-bhūmir iti prasiddham", "category": "Epic, Mahabharata", "book": "Bhagavad Gita", "position": "Chapter 15, Verse 2"}
{"quote": "na rūpam asyeha tathopalabhyate nānto na cādir na ca saṃpratiṣṭhā  aśvattham enaṃ su-virūḍha-mūlam asaṅga-śastreṇa dṛḍhena chittvā", "category": "Epic, Mahabharata", "book": "Bhagavad Gita", "position": "Chapter 15, Verse 3"}
{"quote": "tataḥ padaṃ tat-parimārgitavyaṃ yasmin gatā na nivartanti bhūyaḥ  tam eva cādyaṃ puruṣaṃ prapadye yataḥ pravṛttiḥ prasṛtā purāṇī", "category": "Epic, Mahabharata", "book": "Bhagavad Gita", "position": "Chapter 15, Verse 4"}
{"quote": "śrīdharaḥ : kiṃ ca, na rūpam iti  iha saṃsāre sthitaiḥ prāṇibhir asya saṃsāra-vṛkṣasya tathordhva-mūlatvādi-prakāreṇa rūpaṃ nopalabhyate  na cānto 'vasānam aparyaptatvāt  na cādir anāditvāt  na ca sampratiṣṭhā sthitiḥ  kathaṃ tiṣṭhatīti nopalabhyate  yasmād evambhūto 'yaṃ saṃsāra-vṛkṣo durucchedo 'narthakaraś ca tasmād enaṃ dṛḍhena vairāgyena śastreṇa cchitvā tattva-jñāne yatetety āha aśvattham enam iti sārdhena  enam aśvatthaṃ suvirūḍha-mūlam atyanta-baddha-mūlaṃ santam  asaṅgaḥ saṅga-rāhityam ahaṃ-mamatā-tyāgaḥ  tena śastreṇa dṛḍhena samyag-vicāreṇa cchittvā pṛthak-kṛtya", "category": "Epic, Mahabharata", "book": "Bhagavad Gita", "position": "Chapter 15, Verse 3"}
{"quote": "tata iti  tataś tasya mūla-bhūtaṃ tat padaṃ vastu parimārgitavyam anveṣṭavyaṃ  kīdṛśaṃ, yasmin gatā yat padaṃ prāptāḥ santo bhūyo na nivartanti nāvartanta ity arthaḥ  anveṣaṇa-prakāram evāha tam eveti  yata eṣā purāṇī cirantanī saṃsāra-pravṛttiḥ prasṛtā vistṛtā  tam eva cādyaṃ puruṣaṃ prapadye śaraṇaṃ vrajāmi  ity evam ekānta-bhaktyānveṣṭavyam ity arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 4"}
{"quote": "madhusūdanaḥ : yas tv ayaṃ saṃsāra-vṛkṣo varṇita iha saṃsāre sthitaiḥ prāṇibhir asya saṃsāra-vṛkṣasya tathordhva-mūlatvādi tathā tena prakāreṇa rūpaṃ nopalabhyate svapna-marīcy-udaka-māyā-gandharva-nagaravan mṛṣātvena dṛṣṭa-naṣṭa-svarūpatvāt tasya  ata eva tasyānto 'vasānam nopalabhyate  etāvatā kālena samāptiṃ gamiṣyatīti aparyaptatvāt  na cāsyādir upalabhyate  ita ārabhya pravṛtta ity anāditvāt  na ca sampratiṣṭhā sthitir madhyama-sthopalabhyate  ādy-anta-pratiyogikatvāt tasya  yasmād evaṃ-bhūto 'yaṃ saṃsāra-vṛkṣo durucchedaḥ sarvānartha-karaś ca tasmād anādy-ajñānena suvirūḍha-mūlam atyanta-baddha-mūlaṃ prāg-uktam aśvatthaṃ asaṅga-śastreṇa saṅgaḥ spṛhāsaṅgaḥ saṅga-virodhi vairāgyaṃ putra-vitta-lokaiṣaṇā-tyāga-rūpaṃ tad eva śastraṃ rāga-dveṣa-maya-saṃsāra-virodhitvāt, tenāsaṅga-śastreṇa dṛḍhena paramātma-jñānautsukhya-dṛḍhīkṛtena punaḥ punar vivekābhyāsa-niśitena cchittvā sa-mūlam uddhṛtya vairāgya-śama-damādi-sampattyā sarva-karma-saṃnyāsaṃ kṛtvety etat", "category": "Epic, Mahabharata", "book": "Bhagavad Gita", "position": "Chapter 15, Verse 3"}
{"quote": "tato gurum upasṛtya tato 'śvatthād ūrdhvaṃ vyavasthitaṃ tad vaiṣṇavaṃ padaṃ vedānta-vākya-vicāreṇa parimārgitavyaṃ mārgayitavyam anveṣṭavyaṃ so 'nveṣṭabhyaḥ sa vijijñāsitavya iti śruteḥ  tat padaṃ śravaṇādinā jñātavyam ity arthaḥ  kiṃ tat padaṃ yasmin pade gatāḥ praviṣṭā jñānena na nivartanti nāvartante bhūyaḥ punaḥ saṃsārāya  kathaṃ tat parimārgitavyam ? ity āha - yaḥ pada-śabdenoktas tam eva cādyam ādau bhavaṃ puruṣaṃ yenedaṃ sarvaṃ pūrṇaṃ taṃ puruṣu pūrṣu vā śayānaṃ prapadye śaraṇaṃ gato 'smīty evaṃ tad-eka-śaraṇatayā tad anveṣṭavyam ity arthaḥ  taṃ kaṃ puruṣaṃ ? yato yasmāt puruṣāt pravṛttir māyā-maya-saṃsāra-vṛkṣa-pravṛttiḥ purāṇī cirantany anādir eṣā prasṛtā niḥsṛtaindrajālikād iva māyā-hasty-ādi taṃ puruṣaṃ prapadya ity anvayaḥ", "category": "Epic, Mahabharata", "book": "Bhagavad Gita", "position": "Chapter 15, Verse 4"}
{"quote": "nirmāna-mohā jita-saṅga-doṣā adhyātma-nityā vinivṛtta-kāmāḥ  dvandvair vimuktāḥ sukha-duḥkha-saṃjñair gacchanty amūḍhāḥ padam avyayaṃ tat", "category": "Epic, Mahabharata", "book": "Bhagavad Gita", "position": "Chapter 15, Verse 5"}
{"quote": "śrīdharaḥ : tat-prāptau sādhanāntarāṇi darśayann āha nirmāneti  nirgatau māna-mohau ahaṅkāra-mithyātisiveśau yebhyas te  jitaḥ putrādi-saṅga-rūpo doṣo yais te  adhyātma ātma-jñāne nityāḥ pariniṣṭhitāḥ  viśeṣeṇa nivṛttaḥ kāmo yebhyas te  sukha-duḥkha-hetutvāt sukha-duḥkha-saṃjñāni śītoṣṇādīni dvandvāni  tair vimuktāḥ  ata evāmūḍhā nivṛtāvidyāḥ santaḥ  tad avyayaṃ padaṃ gacchanti", "category": "Epic, Mahabharata", "book": "Bhagavad Gita", "position": "Chapter 15, Verse 5"}
{"quote": "madhusūdanaḥ : parimārgaṇa-pūrvakaṃ vaiṣṇavaṃ padaṃ gacchatām aṅgāntarāṇy āha nirmāṇeti  māno 'haṅkāro garvaḥ  mohas tv aviveko viparyayo vā  tābhyāṃ niṣkrāntā nirmāna-mohāḥ  tau nirgatau yebhyas te vā  tathāhaṅkārāvivekābhyāṃ rahitā iti yāvat  jita-saṅga-doṣāḥ priyāpriya-saṃvidhāv api rāga-dveṣa-varjitā iti yāvat  adhyātma-nityāḥ paramātma-svarūpa-lokcana-tat-parāḥ  vinivṛtta-kāmā viśeṣeto niravaśeṣeṇa nivṛttāḥ kāmā viṣaya-bhogā yeṣāṃ te  viveka-vairāgya-dvārā tyakta-sarva-karmāṇa ity arthaḥ  dvandvaiḥ śītoṣṇādi-kṣut-pipāsādibhiḥ sukha-duḥkha-saṃjñaiḥ sukha-duḥkha-hetutvāt sukha-duḥkha-nāmakaiḥ sukha-duḥkha-saṅgair iti pāṭhāntare sukha-duḥkhābhyāṃ saṅgaḥ sambandho yeṣāṃ taiḥ sukha-duḥkha-saṅgair dvandvair vimuktāḥ parityaktāḥ  amūḍhā vedānta-pramāṇa-saṃjāta-samyag-jñāna-nivāritātmaājñānās tad avyayaṃ yathoktaṃ padaṃ gacchanti", "category": "Epic, Mahabharata", "book": "Bhagavad Gita", "position": "Chapter 15, Verse 5"}
{"quote": "viśvanāthaḥ : tad-bhaktau satyāṃ janāḥ kīdṛśā bhūtvā taṃ padaṃ prāpnuvantīty apekṣāyām āha nirmāneti  adhyātma-nityā adhyātma-vicāro nity nitya-kartavyo yeṣāṃ te paramātmālocana-tat-parāḥ", "category": "Epic, Mahabharata", "book": "Bhagavad Gita", "position": "Chapter 15, Verse 5"}
{"quote": "baladevaḥ : tat-prapattau satyāṃ kīdṛśāḥ santas tat padaṃ prāpnuvantīty āha nirmāneti  mānaḥ sat-kāra-janyo garvaḥ  moho mithyābhiniveśas tābhyāṃ nirgatāḥ  jitaḥ saṅga-doṣaḥ priya-bhāryādi-sneha-lakṣaṇo yais te  adhyātmaṃ sva-parātma-viṣayako vimarśaḥ sa nityo nitya-kartavyo yeṣāṃ te  sukhādi-hetutvāt tat-saṃjñair dvandvaiḥ śītoṣṇādibhir vimuktās tat-sahiṣṇavaḥ  amūḍhāḥ prapatti-vidhijñāḥ", "category": "Epic, Mahabharata", "book": "Bhagavad Gita", "position": "Chapter 15, Verse 5"}
{"quote": "na tad bhāsayate sūryo na śaśāṅko na pāvakaḥ  yad gatvā na nivartante tad dhāma paramaṃ mama", "category": "Epic, Mahabharata", "book": "Bhagavad Gita", "position": "Chapter 15, Verse 6"}
{"quote": "śrīdharaḥ : tad eva gantavyaṃ padaṃ viśinaṣṭi na tad iti  tat padaṃ sūryādayo na prakāśayanti  yat prāpya na nivartante yoginaḥ  tad dhāma svarūpaṃ paramaṃ mama  anena sūryādi-prakāśa-viṣayatvena jaḍatva-śītoṣṇādi-doṣa-prasaṅgo nirastaḥ", "category": "Epic, Mahabharata", "book": "Bhagavad Gita", "position": "Chapter 15, Verse 6"}
{"quote": "etena tat padaṃ vedyaṃ na vā, ādye vedya-bhinna-veditṛ-sāpekṣatvena dvaitāpattir dvitīye sva-puruṣārthatvāpattir ity apāstam  avedyatve saty api svayam aparokṣatvāt tatrāvedyatvaṃ sūryādy-abhāsyatvenātroktaṃ, sarva-bhāsakatvena tu svayam aparokṣatvaṃ yad āditya-gataṃ teja ity atra vakṣyati  evam ubhābhyāṃ ślokābhyāṃ śruter dalad-vacaṃ vyākhyātam iti draṣṭavyam", "category": "Epic, Mahabharata", "book": "Bhagavad Gita", "position": "Chapter 15, Verse 6"}
{"quote": "na tatra sūryo bhāti na candra-tārakaṃ nemā vidyuto bhānti kuto 'yam agniḥ  tam eva bhāntam anubhāti sarvaṃ tasya bhāsā sarvam idaṃ vibhāti  iti [kaṭhu 2.2.15] śrutibhyaś ca", "category": "Epic, Mahabharata", "book": "Bhagavad Gita", "position": "Chapter 15, Verse 6"}
{"quote": "baladevaḥ : gantavyaṃ padaṃ viśiṣyan paricāyayati na tad iti  prapannā yad gatvā yato na nivartante  tan mamaiva dhāma svarūpaṃ paramaṃ śrīmat  sarvāvabhāsakā api sūryādayas tan na bhāsayanti prakāśayanti  na tatra sūryo bhāti ity ādi-śruteś ca  sūryādibhir aprakāśyas teṣāṃ prakāśakaḥ sva-prakāśaka-cid-vigraho lakṣmīpatir aham eva pada-śabda-bodhyaḥ prapannair labhya ity arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 6"}
{"quote": "mamaivāṃśo jīva-loke jīva-bhūtaḥ sanātanaḥ  manaḥ-ṣaṣṭhānīndriyāṇi prakṛti-sthāni karṣati", "category": "Epic, Mahabharata", "book": "Bhagavad Gita", "position": "Chapter 15, Verse 7"}
{"quote": "śrīdharaḥ : nanu ca tvadīyaṃ dhāma prāptāḥ santo yadi na nivartante tarhi sati sampadya na viduḥ sati sampadyāmahe ity ādi śruteḥ suṣupti-pralaya-samaye tattva-prāptiḥ sarveṣām astīti ko nāma saṃsārī syād ity āśaṅkya saṃsāriṇaṃ darśayati mamaiveti pañcabhiḥ  mamaivāṃśo yo 'yam avidyayā jīva-bhūtaḥ sanātanaḥ sarvadā saṃsāritvena prasiddhaḥ  asau suṣupti-pralayayoḥ prakṛtau līnatayā sthitāni manaḥ ṣaṣṭhaṃ yeṣāṃ tānīndriyāṇi punar jīva-loke saṃsāropabhogārtham ākarṣati  etac ca karmendriyāṇāṃ prāṇasya copalakṣaṇārtham  ayaṃ bhāvaḥ saatyaṃ suṣupti-pralayayor api mad-aṃśatvāt sarvasāpi jīva-mātrasya mayi layād asty eva mat-prāptiḥ  tathāpy avidyāyāvṛtasya sānuśayasya sa-prakṛtike mayi layaḥ  na tu śuddhe  tad uktam -- avyaktād vyaktayaḥ sarve prabhantīty ādinā  ataś ca punaḥ saṃsārāya nirgacchan avidvān prakṛtau līnatayā sthitāni svopādhi-bhūtānīndriyāṇi ākarṣati  viduṣāṃ tu śuddha-svarūpa-prāpter nāvṛttir iti", "category": "Epic, Mahabharata", "book": "Bhagavad Gita", "position": "Chapter 15, Verse 7"}
{"quote": "evam-bhūto 'pi suṣuptāt katham āvartata ity āha - manaḥ ṣaṣṭhaṃ yeṣāṃ tāni śrotra-tvak-cakṣū-rasana-ghrāṇākhyāni pañcendriyāīndrasyātmano viṣayopalabdhi-karaṇatayā liṅgāni jāgrat-svapna-bhoga-janaka-karma-kṣaye prakṛti-sthāni prakṛtāvajñāne sūkṣma-rūpeṇa sthitāni punar-jāgrad-bhoga-janaka-karmodaye bhogārthaṃ karṣati kūrmo 'ṅgānīva prakṛter ajñānād ākarṣati viṣaya-grahaṇa-yogyatayāvirbhāvayatīty arthaḥ  ato jñānād anāvṛttāv apy ajñānād āvṛttir nānupapanneti bhāvaḥ", "category": "Epic, Mahabharata", "book": "Bhagavad Gita", "position": "Chapter 15, Verse 7"}
{"quote": "viśvanāthaḥ : tvad-bhaktyā saṃsāram atikrāmyan ta-pada-gāmī jīvaḥ ka ity apekṣāyām āha mamaivāṃśa iti  yad uktaṃ vārāhe svāṃśaś cātha vibhinnāṃśa iti dvedhāyam iṣyate  vibhinnāṃśas tu jīvaḥ syāt iti  sanātano nityaḥ sa ca baddha-daśāyāṃ manaḥ eva ṣaṣṭhaṃ yeṣāṃ tānīndriyāṇi prakṛtāv upādhau sthitāni karṣati  mamaiva etānīti svīyatvābhimānena gṛhītāṃ pādārgala-śṛṅkhalām iva karṣati", "category": "Epic, Mahabharata", "book": "Bhagavad Gita", "position": "Chapter 15, Verse 7"}
{"quote": "yat tu ghaṭākāśavaj jalākāśavad vā jīve brahmaṇo 'ṃśo 'ntaḥ-karaṇenāvacchedāt tasmin pratibimba-nāśād vā ghaṭa-jala-nāśe tat-tad-ākāśasya śuddhākāśatvavad antaḥ-karaṇa-nāśe jīvāṃśasya śuddha-brahmatvam iti vadanti, na tat sāram, jīva-bhūtaḥ, mamāṃśaḥ, sanātanaḥ ity ukti-vyākopāt  paricchedādi-vāda-dvayasya dehino 'smin yathā [gītā 2.12] ity atra pratyākhyānāc ca  pratibimba-sādṛśyāt tu tattvaṃ mantavyam ambuvad adhikaraṇa-vinirṇayāt  tasmāt brahmopasarjanatvaṃ jīvasya brahmāṃśatvaṃ vidhu-maṇḍalasya śatāṃśaḥ śukra-maṇḍalam ity ādau dṛṣṭaṃ cedam eka-vastv-eka-deśatvaṃ cāṃśatvam āhuḥ  brahma khalu śaktimad ekaṃ vastu brahma-śaktiḥ, itas tv anyāṃ prakṛtiṃ viddhi me parāṃ jīva-bhūtām [gītā 7.5] iti pūrvokter atas tad eka-deśāt tad-aṃśo jīvaḥ", "category": "Epic, Mahabharata", "book": "Bhagavad Gita", "position": "Chapter 15, Verse 7"}
{"quote": "śarīraṃ yad avāpnoti yac cāpy utkrāmatīśvaraḥ  gṛhītvaitāni saṃyāti vāyur gandhān ivāśayāt", "category": "Epic, Mahabharata", "book": "Bhagavad Gita", "position": "Chapter 15, Verse 8"}
{"quote": "śrīdharaḥ : tāny ākṛṣya kiṃ karotīti  atrāha śarīram iti  yad yadā śarīrāntaraṃ karma-vaśād avāpnoti yataś ca śarīrād utkrāmatīśvaro dehādīnāṃ svāmī tadā pūrvasmāt śarīrād etāni gṛhītvā tac-charīrāntaraṃ samyag yāti  śarīre saty api indriya-grahaṇe dṛṣṭāntaḥ  āśayāt sva-sthānāt kusumādeḥ sakāśāt gandhān gandhavataḥ sūkṣmān aṃśān gṛhītvā vāyur yathā gacchati tadvat", "category": "Epic, Mahabharata", "book": "Bhagavad Gita", "position": "Chapter 15, Verse 8"}
{"quote": "madhusūdanaḥ : asmin kāle karṣatīty ucyate śarīram iti  yad yadotkrāmati bahir nirgacchatīśvaro dehendriya-saṃghātasya svāmī jīvas tadā yato dehād utkrāmati tato manaḥ-ṣaṣṭhānīndriyāṇi karṣatīti dvitīya-pādasya prathamam anvaya utkramaṇottara-bhāvitvād gamanasya  na kevalaṃ karṣaty eva, kintu yad yadā ca pūrvasmāc charīrāntaram avāpnoti tadaitāni manaḥ-ṣaṣṭhāīndriyāṇi gṛhītvā saṃyāty api samyak punar āgamana-rāhityena gacchaty api  śarīre saty evendriya-grahaṇe dṛṣṭāntaḥ - āśayāt kusumādeḥ sthānād gandhān gandhātmakān sūkṣmān aṃśān gṛhītvā yathā vāyur vāti tadvat", "category": "Epic, Mahabharata", "book": "Bhagavad Gita", "position": "Chapter 15, Verse 8"}
{"quote": "baladevaḥ : jīva-loke sthita indriyāṇi karṣati ity uktam  tat pratipādayati śarīram iti  īśvaraḥ śarīrendriyāṇaṃ svāmī jīvo yad yadā pūrva-śarīrād anyac charīram avāpnoti, yadā cāptāc charīrād utkrāmati, tadaitānīndriyāṇi bhūta-sūkṣmaiḥ saha gṛhṭivā yāty āśayāt puṣpa-kośād gandhān gṛhītvā vāyur iva sa yathānyatra yāti tadvat", "category": "Epic, Mahabharata", "book": "Bhagavad Gita", "position": "Chapter 15, Verse 8"}
{"quote": "śrotraṃ cakṣuḥ sparśanaṃ ca rasanaṃ ghrāṇam eva ca  adhiṣṭhāya manaś cāyaṃ viṣayān upasevate", "category": "Epic, Mahabharata", "book": "Bhagavad Gita", "position": "Chapter 15, Verse 9"}
{"quote": "śrīdharaḥ : tāny evendriyāṇi darśayan yad arthaṃ gṛhītvā gacchati tad āha śrotram iti  śrotrādīni bāhyendriyāṇi manaś cāntaḥkaraṇaṃ, tāny adhiṣṭāyāśritya śabdādīn viṣayān ayaṃ jīva upabhuṅkte", "category": "Epic, Mahabharata", "book": "Bhagavad Gita", "position": "Chapter 15, Verse 9"}
{"quote": "madhusūdanaḥ : tāny evendriyāṇi darśayan yad arthaṃ gṛhītvā gacchati tad āha śrotram iti  śrotraṃ cakṣuḥ sparśanaṃ ca rasanaṃ ghrāṇam eva ca  ca-kārāt karmendriyāṇi prāṇaṃ ca manaś ca ṣaṣṭham adhiṣṭhāyaivāśrityaiva viṣayān śabdādīn ayaṃ jīva upasevate bhuṅkte", "category": "Epic, Mahabharata", "book": "Bhagavad Gita", "position": "Chapter 15, Verse 9"}
{"quote": "viśvanāthaḥ : tatra gatvā kiṃ karotīty ata āha śrotram iti  śrotrādīnīndriyāṇi manaś cādhiṣṭhāyāśritya viṣayān śabdādīn upabhuṅkte", "category": "Epic, Mahabharata", "book": "Bhagavad Gita", "position": "Chapter 15, Verse 9"}
{"quote": "baladevaḥ : tāni gṛhītvā kim arthaṃ yāti  tatrāha śrotram iti  śrotrādīni samanaskāny adhiṣṭhāyāśrityāyaṃ jīvo viṣayān śabdādīn upabhuṅkte  tad arthaṃ tad-grahaṇam ity arthaḥ  ca-śabdāt karmendriyāṇi ca pañca prāṇāṃś cādhiṣṭhāye ty avagamyam", "category": "Epic, Mahabharata", "book": "Bhagavad Gita", "position": "Chapter 15, Verse 9"}
{"quote": "utkrāmantaṃ sthitaṃ vāpi bhuñjānaṃ vā guṇānvitam  vimūḍhā nānupaśyanti paśyanti jñāna-cakṣuṣaḥ", "category": "Epic, Mahabharata", "book": "Bhagavad Gita", "position": "Chapter 15, Verse 10"}
{"quote": "śrīdharaḥ : nanu kārya-kāraṇa-saṅghāta-vyatirekeṇa evambhūtam ātmānaṃ sarve 'pi kiṃ na paśyanti  tatrāha utkrāmantam iti  utkrāmantaṃ dehād dehāntaraṃ gacchantaṃ tasminn eva dehe sthitaṃ vā viṣayān bhuñjānaṃ vā guṇānvitam indriyādi-yuktaṃ jīvaṃ vimūḍhā nānupaśyanti nālokayanti  jñānam eva cakṣur yeṣāṃ te vivekinaḥ paśyanti", "category": "Epic, Mahabharata", "book": "Bhagavad Gita", "position": "Chapter 15, Verse 10"}
{"quote": "madhusūdanaḥ : evaṃ deha-gataṃ darśana-yogayam api dehāt utkrāmantam iti  utkrāmantaṃ dehāntaraṃ gacchantaṃ pūrvasmāt, sthitaṃ vāpi tasminn eva dehe, bhuñjānaṃ vā śabdādīn viṣayān  guṇānvitam sukha-duḥkha-mohātmakair guṇair anvitam  evaṃ sarvāsv avasthāsu darśana-yogyam apy enaṃ vimūḍhā dṛṣṭādṛṣṭa-viṣaya-bhoga-vāsanākṛṣṭa-cetastayātmānātma-vivekāyogyā nānupaśyanti  aho kaṣṭaṃ vartata ity ajñān anukrośati bhagavān  ye tu pramāṇa-janita-jñāna-cakṣuṣo vivekinas ta eva paśyanti", "category": "Epic, Mahabharata", "book": "Bhagavad Gita", "position": "Chapter 15, Verse 10"}
{"quote": "viśvanāthaḥ : nanu yamād dehān niṣkrāmati yasmin dehe vā tiṣṭhati tatra sthitvā vā yathā bhogān bhuṅkte ity evaṃ viśeṣaṃ nopalabhāmahe  tatrāha utkrāmantaṃ dehānn niṣkrāmantaṃ, sthitaṃ dehāntare vartamānaṃ ca viṣayān bhuñjānaṃ ca guṇānvitam indiryādi-sahitaṃ vimūḍhā avivekinaḥ jñāna-cakṣuṣo vivekinaḥ", "category": "Epic, Mahabharata", "book": "Bhagavad Gita", "position": "Chapter 15, Verse 10"}
{"quote": "baladevaḥ : evaṃ śarīrasthatvenānubhavayogyam avivekinas tam ātmānaṃ nānubhavantīty āha ud iti  śarīrād utkrāmantaṃ tatraiva sthitaṃ vā sthitvā viṣayān bhuñjānaṃ vā guṇānvitaṃ sukha-duḥkha-mohair indiryādibhir vānvitaṃ yuktam anubhava-yogyam apy ātmānaṃ vimūḍhāś cirantana-jñāna-cakṣuṣo viveka-jñāna-netrās tu taṃ paśyanti  śarīrādi-viviktam anubhavanti", "category": "Epic, Mahabharata", "book": "Bhagavad Gita", "position": "Chapter 15, Verse 10"}
{"quote": "yatanto yoginaś cainaṃ paśyanty ātmany avasthitam  yatanto 'py akṛtātmāno nainaṃ paśyanty acetasaḥ", "category": "Epic, Mahabharata", "book": "Bhagavad Gita", "position": "Chapter 15, Verse 11"}
{"quote": "śrīdharaḥ : durjñeyaś cāyaṃ yato vivekiṣv api kecit paśyanti kecin na paśyantīty āha yatanta iti  yatanto dhyānādibhiḥ prayatamānā yoginaḥ kecid enam ātmānam ātmani dehe 'vasthitaṃ viviktaṃ paśyanti  śāstrābhyāsādibhiḥ prayatnaṃ kurvāṇā apy akṛtātmāno 'viśuddha-cittā ata evācetaso manda-mataya enaṃ na paśyanti", "category": "Epic, Mahabharata", "book": "Bhagavad Gita", "position": "Chapter 15, Verse 11"}
{"quote": "madhusūdanaḥ : paśyanti jñāna-cakṣuṣa ity etad vivṛṇoti yatanta iti  ātmani sva-buddhāv avasthitaṃ pratiphalitam enam ātmānam yatanto dhyānādibhiḥ prayatamānā yogina eva paśyanti  co 'vadhāraṇe  yatamānā apy akṛtātmāno yajñādibhir aśodhitāntaḥ-karaṇā ata evācetaso viveka-śūnyā nainaṃ paśyantīti vimūḍhā nānupaśyantīty etad vivaraṇam", "category": "Epic, Mahabharata", "book": "Bhagavad Gita", "position": "Chapter 15, Verse 11"}
{"quote": "viśvanāthaḥ : te ca vivekino yatamānā yogina evety āha yatanta iti  akṛtātmāno 'śuddha-cittāḥ", "category": "Epic, Mahabharata", "book": "Bhagavad Gita", "position": "Chapter 15, Verse 11"}
{"quote": "baladevaḥ : jñāna-cakṣuṣaḥ paśyanti ity etad vivṛṇvan durjñānatāṃ tasyāh yatanta iti  kecid yogino yatamānāḥ śravaṇādy-upāyān anutiṣṭhanta ātmani śarīre 'vasthitam enam ātmānaṃ paśyanti  kecid yatamānā apy akṛtātmāno 'nirmala-cittā ato 'vacetaso 'nudita-viveka-jñānā enaṃ na paśyantīti durjñeyam ātma-tattvam ity arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 11"}
{"quote": "yad āditya-gataṃ tejo jagad bhāsayate 'khilam  yac candramasi yac cāgnau tat tejo viddhi māmakam", "category": "Epic, Mahabharata", "book": "Bhagavad Gita", "position": "Chapter 15, Verse 12"}
{"quote": "śrīdharaḥ : tad evaṃ na tad bhāsayate sūrya ity ādinā pārameśvaraṃ paraṃ dhāmoktam  tat-prāptānāṃ cāpunar-āvṛttir uktā  tatra ca saṃsāriṇo 'bhāvam āśaṅkya saṃsāri-svarūpaṃ dehādi-vyatiriktaṃ darśitam  idānīṃ tad eva pārameśvaraṃ rūpam ananta-śaktitvena nirūpayati yad ity ādi-caturbhiḥ  ādiyādiṣu sthitaṃ yad aneka-prakāraṃ tejo viśvaṃ prakāśayati tat sarvaṃ tejo madīyam eva jānīhi", "category": "Epic, Mahabharata", "book": "Bhagavad Gita", "position": "Chapter 15, Verse 12"}
{"quote": "madhusūdanaḥ : idānīṃ yat padaṃ sarvāvabhāsana-kṣamā apy ādityādayo bhāsayituṃ na kṣamante yat-prāptāś ca mumukṣavaḥ punaḥ saṃsārāya nāvartante yasya ca padasyopādi-bhedam anu vidhīyamānā jīvā ghaṭākāśādaya ivākāśasya kalpitāṃśā mṛṣaiva saṃsāram anubhavanti tasya padasya sarvātmatva-sarva-vyavahārāspadatva-pradarśanena brahmaṇo hi pratiṣṭhāham [gītā 14.27] iti prāg uktaṃ vivarītuṃ caturbhiḥ ślokair ātmano vibhūti-saṃkṣepam āha bhagavān yad iti  na tatra sūryo bhāti na candra-tārakaṃ nemā vidyuto bhānti kuto 'yam agniḥ [kaṭhu 2.2.15] ity ādinā  tam eva bhāntam anubhāti sarvaṃ tasya bhāsā sarvam idaṃ vibhāti [kaṭhu 2.2.15] iti śruty-artham anena vyākhyāyate  yad āditya-gataṃ tejaś caitnyātmakaṃ jyotir yac candramasi yac cāgnau sthitaṃ tejo jagad akhilam avabhāsayate tat tejo māmakaṃ madīyaṃ viddhi  yadyapi sthāvara-jaṅgameṣu samānaṃ caitanyātmakaṃ jyotis tathāpi sattvotkarṣeṇādityādīnām utkarṣāt tatraivāvistarāṃ caitanya-jyotir iti tair viśeṣyate yad āditya-gatam ity ādi  yathā tulye 'pi mukha-saṃnidhāne kāṣṭha-kuḍyādau na mukham āvirbhavati  ādarśādau ca svacche svacchatare ca tāratamyenāvirbhavati tadvad yad āditya-gataṃ teja ity uktvā punas tat tejo viddhi māmakam iti tejo-grahaṇād yad ādityādi-gataṃ tejaḥ prakāśaḥ para-prakāśa-samarthaṃ sita-bhāsvaraṃ rūpaṃ jagad akhilaṃ rūpavad vastu avabhāsayate  evaṃ yac candramasi yac cāgnau jagad-avabhāsakaṃ tejas tan māmākaṃ viddhīti vibhūti-kathanāya dvitīyo 'py artho draṣṭavyaḥ  anyathā tan māmakaṃ viddhīty etāvad brūyāt tejo-grahaṇam antareṇaiveti bhāvaḥ", "category": "Epic, Mahabharata", "book": "Bhagavad Gita", "position": "Chapter 15, Verse 12"}
{"quote": "viśvanāthaḥ : tad evaṃ jīvasya baddhāvasthāyāṃ yat yat prāpya-vastu tatrāham eva sūrya-candrādy-ātmakaḥ sann upakaromīty āha yad iti tribhiḥ  āditya-sthitaṃ teja eva udaya-parvate prātar uditya jīvasya dṛṣṭādṛṣṭa-bhoga-sādhana-karma-pravartanārthaṃ jagad bhāsayata evaṃ ca yac candramasi aganau ca tat tad akhilaṃ māmakam eva  sūryādi-saṃjño 'ham eva bhavāmīty arthaḥ  tat tejasa eva tat-tad-vibhūtir iti bhāvaḥ", "category": "Epic, Mahabharata", "book": "Bhagavad Gita", "position": "Chapter 15, Verse 12"}
{"quote": "baladevaḥ : atha mad-aṃśasya jīvasya saṃsāra-raktasya mumukṣoś ca bhoga-mokṣa-sādhanam aham eveti bhāvenāha yad iti caturbhiḥ  āditye sthitaṃ yat tejo yac candre 'gnau ca sthitaṃ sat sarvaṃ jagat prakāśayati, tat tejo māmakaṃ madīyaṃ viddhi  uditena sūryeṇa jvalitena ca vahninādṛṣṭa-bhoga-sādhanāni karmāṇi niṣpadyante  timira-jāḍya-nāśādayaś ca sukha-hetavo bhavanti  uditena candreṇa cauṣadhi-poṣa-tāpa-śānti-jyotsnāvihārās tathābhūtā bhavantīti teṣāṃ tat-tat-sādhakaṃ tejo mat-tejo-vibhūtir ity arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 12"}
{"quote": "gām āviśya ca bhūtāni dhārayāmy aham ojasā  puṣṇāmi cauṣadhīḥ sarvāḥ somo bhūtvā rasātmakaḥ", "category": "Epic, Mahabharata", "book": "Bhagavad Gita", "position": "Chapter 15, Verse 13"}
{"quote": "śrīdharaḥ : kiṃ ca gām iti  gāṃ pṛthvīm ojasā balenādhiṣṭhāyāham eva carācarāṇi bhūtāni dhārayāmi  aham eva rasamayaḥ somo bhūtvā brīhy-ādy-auṣadhīḥ sarvāḥ saṃvardhayāmi", "category": "Epic, Mahabharata", "book": "Bhagavad Gita", "position": "Chapter 15, Verse 13"}
{"quote": "madhusūdanaḥ : kiṃ ca, gāṃ pṛthivīm pṛthivī-devatā-rūpeṇāviśyaujasā nijena balena pṛthivīṃ dhūli-muṣṭi-tulyāṃ dṛḍhīkṛtya bhūtāni pṛthivyādheyāni vastūny aham eva dhārayāmi  anyathā pṛthivī sikatā-muṣṭivad viśīryatādho nimajjed vā  yena dyaur ugrā pṛthivī ca dṛḍhā [yajuḥk 1.8.5, taitts 4.1.8] iti mantra-varṇāt  sa dādhāra pṛthivīm [ṛk 8.7.3.1] iti ca hiraṇyagarbha-bhāvāpannaṃ bhagavantam evāha  kiṃ ca, rasātmakaḥ sarva-rasa-svabhāvaḥ somo bhūtvauṣadhīḥ sarvā brīhi-yavādyāḥ pṛthivyāṃ jātā aham eva puṣṇāmi puṣṭimatī rasa-svādumatīś ca karomi", "category": "Epic, Mahabharata", "book": "Bhagavad Gita", "position": "Chapter 15, Verse 13"}
{"quote": "viśvanāthaḥ : gāṃ pṛthvīm ojasā sva-śaktyāviśyādhiṣṭhāyāham eva carācarāṇi bhūtāni dhārayāmi  tathāham evāmṛta-rasamayaḥ somo bhūtvā brīhy-ādy-auṣadhīḥ sarvāḥ saṃvardhayāmi", "category": "Epic, Mahabharata", "book": "Bhagavad Gita", "position": "Chapter 15, Verse 13"}
{"quote": "baladevaḥ : gām iti pāṃśu-muṣṭi-tulyāṃ gāṃ pṛthivīm ojasā sva-śaktyāviśya dṛḍhīkṛtya bhūtāni sthira-carāṇi dhārayāmi  mantra-varṇaś caivam āha -- yena dyaur ugrā pṛthivī ca dṛḍhā [ṛk 8.7.3.1] iti  anyathāsau sikatā-muṣṭivad-viśīryeṇa nimajjed veti bhāvaḥ  tathāham eva rasātmakaḥ somo 'mṛtamayaś candro bhūtvā sarvā auṣadhīr nikhilā brīhy-ādyāḥ puṣṇāmi  svādu-vividha-rasa-pūrṇāḥ karomi  tathā ca bhūmiloke sthitasya jīvasya vividha-prāsāda-bāṭikā-taḍāgādi-krīḍā-sthānāni nirmāya nānā-rasān bhuñjānasya tat-tat-sādhanam aham eveti", "category": "Epic, Mahabharata", "book": "Bhagavad Gita", "position": "Chapter 15, Verse 13"}
{"quote": "ahaṃ vaiśvānaro bhūtvā prāṇināṃ deham āśritaḥ  prāṇāpāna-samāyuktaḥ pacāmy annaṃ catur-vidham", "category": "Epic, Mahabharata", "book": "Bhagavad Gita", "position": "Chapter 15, Verse 14"}
{"quote": "śrīdharaḥ : kiṃ ca aham iti  aham īśvara eva vaiśvānaro jaṭharāgnir bhūtvā prāṇināṃ dehasyāntaḥ praviśya prānāpānābhyāṃ ca tad-uddīpakābhyāṃ sahitaḥ prāṇibhir bhuktaṃ bhakṣyaṃ bhojyaṃ lehyaṃ coṣyaṃ ceti caturvidham annaṃ pacāmi  tatra yad dantair avakhaṇḍyāvakhaṇḍya bhakṣyate pūpādi tad bhakṣyam  yat tu kevalaṃ jihvayā viloḍya nigīryate pāyasādi tad bhojyam  yaj jihvāyāṃ nikṣipya rasāsvādena kramaśo nigīryate dravībhūtaṃ guḍādi tal lehyam  yat tu daṃṣṭrādibhir niṣpīḍya sārāṃśaṃ nigīryāvaśiṣṭaṃ tyajyata ikṣu-daṇḍādi tac coṣyam iti caturvidho 'sya bhedaḥ", "category": "Epic, Mahabharata", "book": "Bhagavad Gita", "position": "Chapter 15, Verse 14"}
{"quote": "madhusūdanaḥ : kiṃ ca aham iti  aham īśvara eva vaiśvānaro jaṭharo 'gnir bhūtvā ayam agnir vaiśvānaro yo 'yam antaḥ puruṣe yenedam annaṃ pacyate yad idam adyate [bau 5.9.1] ity ādi śruti-pratipāditaḥ san prāṇināṃ sarveṣāṃ deham āśrito 'ntaḥ praviṣṭaḥ prānāpānābhyāṃ tad-uddīpakābhyāṃ saṃyuktaḥ saṃdhukṣitaḥ san pacāmi prāṇibhir bhuktam annaṃ caturvidham bhakṣyaṃ bhojyaṃ lehyaṃ coṣyaṃ ceti  tatra yad dantair avakhaṇḍyāvakhaṇḍya bhakṣyate pūpādi tad bhakṣyam  yat tu kevalaṃ jihvayā viloḍya nigīryate sūpaudanādi tad bhojyam  yaj jihvāyāṃ nikṣipya rasāsvādena nigīryate kiṃcid dravībhūtaṃ guḍa-rasālā-śikhariṇy-ādi tal lehyam  yat tu dantair niṣpīḍya rasāṃśaṃ nigīryāvaśiṣṭaṃ tyajyate yathekṣu-daṇḍādi tac coṣyam iti bhedaḥ  bhoktā yaḥ so 'gnri vaiśvānaro yad bhojyam annaṃ sa somas tad etad ubhayam agnīṣomau sarvam iti dhyāyato 'nna-doṣa-lepo na bhavatīty api draṣṭavyam", "category": "Epic, Mahabharata", "book": "Bhagavad Gita", "position": "Chapter 15, Verse 14"}
{"quote": "viśvanāthaḥ : vaiśvānaro jaṭharānalaḥ prāṇāpānābhyāṃ tad uddīpakābhyāṃ sahitaś caturvidhaṃ bhakṣyaṃ bhojyaṃ lehyaṃ coṣyam  bhakṣyaṃ danta-cchedyaṃ bhṛṣṭa-canakādi bhojyaṃ modakādi  lehyaṃ guḍādi  coṣyam ikṣu-daṇḍādi", "category": "Epic, Mahabharata", "book": "Bhagavad Gita", "position": "Chapter 15, Verse 14"}
{"quote": "baladevaḥ : bhogyānām annādīnāṃ pāka-hetuś cāham evety āha aham iti  vaiśvānaro jaṭharāgnis tac-charīrako bhūtvā prāṇināṃ sarveṣāṃ deham udaram āśritaḥ prānāpānābhyāṃ tad-uddīpakābhyāṃ samāyuktaś ca sann ahaṃ tair bhuktaṃ caturvidham annaṃ pacāmi pākaṃ nayāmi  śrutiś caivam āha ayam agnir vaiśvānaro yo 'yam antaḥ puruṣe yenedaṃ annaṃ pacyate ity ādinā  tathā cāham eva jāṭharāgni-śarīras tad-upakārīty evam āha sūtrakāraḥ -- śabdādibhyo 'ntaḥ pratiṣṭhānāc ca ity ādinā  annasya cāturvidhyaṃ ca bhakṣyaṃ bhojyaṃ lehyaṃ cūṣyaṃ ceti bhedāt  danta-cchedyaṃ caṇaka-pūpādi  bhakṣyaṃ carvyam iti cocyate  modakaudana-sūpādi bhojyaṃ  pāyasa-guḍa-madhv-ādi lehyaṃ  pakvāmrekṣu-daṇḍādi cūṣyaṃ  soma-vaiśvānarayoḥ svābhedenoktiḥ sva-vyāpyatvād iti bodhyam", "category": "Epic, Mahabharata", "book": "Bhagavad Gita", "position": "Chapter 15, Verse 14"}
{"quote": "sarvasya cāhaṃ hṛdi saṃniviṣṭo mattaḥ smṛtir jñānam apohanaṃ ca  vedaiś ca sarvair aham eva vedyo vedānta-kṛd veda-vid eva cāham", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "śrīdharaḥ : kiṃ ca sarvasya prāni-jātasya hṛdi samyag-antaryāmi-rūpeṇa praviṣṭo 'ham  ataś ca matta eva hetoḥ prāṇi-mātrasya pūrvānbhūtārtha-viṣayā smṛtir bhavati  jñānaṃ ca viṣayendndriya-saṃyogajaṃ bhavati  āpohanaṃ ca tayoḥ pramoṣo bhavati  vedaiś ca sarvais tat-tad-devatādi-rūpeṇāham eva vedyaḥ  vedānta-kṛt tat-sampradāya-pravartakaś ca  jñānado gurur aham ity arthaḥ  veda-vid eva ca vedārtha-vid apy aham eva", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "eṣa u hy eva sarve devāḥ iti ca śruteḥ  vedānta-kṛd vedāntārtha-sampradāya-pravartako veda-vyāsādi-rūpeṇa  na kevalam etāvad eva veda-vid eva cāhaṃ karma-kāṇḍopāsanā-kāṇḍa-jñāna-kāṇḍātmaka-mantra-brāhmaṇa-rūpa-sarva-vedārtha-vic cāham eva  ataḥ sādhūktaṃ brahmaṇo hi pratiṣṭhāham [gītā 14.27] ity ādi", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "viśvanāthaḥ : yathaiva jaṭhare jaṭharāgnir ahaṃ tathaiva sarvasya carācarasya hṛdi sanniviṣṭo buddhi-tattva-rūpo 'ham eva  yato matto buddhi-tattvād eva pūrvānubhūtārtha-viṣayānusmṛtir bhavati  tathā viṣayendriya-yogajaṃ jñānaṃ ca apohanaṃ smṛti-jñānayor apagamaś ca bhavatīti  jīvasya bandhāvasthāyāṃ svasyopakārakatvam uktvā mokṣāvasthāyāṃ yat prāpyaṃ tatrāpy upakāratvam āha vedair iti  veda-vyāsa-dvārā vedānta-kṛd aham eva yato vedavid vedārtha-tattva-jño 'ham eva matto 'nyo vedārthaṃ na jānātīty arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "evaṃ sāṃsārika-bhoga-sādhanatāṃ svasyoktvā mokṣa-sādhanatām āha vedaiś ceti  sarvair nikhilair vedair aham eva sarveśvaraḥ sarva-śaktimān kṛṣṇo vedyaḥ  yo 'sau sarvair vedair gīyate iti śruteḥ  atra karma-kāṇḍena paramparayā jñāna-kāṇḍena tu sākṣād iti bodhyam  katham evaṃ pratyetavyam iti cet tatrāha vedānta-kṛd aham eveti  vedānām anto 'rtha-nirṇayas tat-kṛd aham eva bādarāyaṇātmanā  evam āha sūtra-kāraḥ -- ta tu samanvayāt [vs 1.1.4] ity ādibhiḥ  nanv anye vedārtham anyathā vyācakṣyate  tatrāha vedavid eva cāham ity aham eva vedavid iti  bādarāyaṇaḥ san yam artham ahaṃ niraṇaiṣaṃ sa eva vedārthas tato 'nyathā tu bhrānti-vijṛmbhita iti  tathā ca mokṣa-pradasya sarveśvara-tattvasya vedair abodhanād aham eva mokṣa-sādhanam", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "dvāv imau puruṣau loke kṣaraś cākṣara eva ca  kṣaraḥ sarvāṇi bhūtāni kūṭastho 'kṣara ucyate", "category": "Epic, Mahabharata", "book": "Bhagavad Gita", "position": "Chapter 15, Verse 16"}
{"quote": "śrīdharaḥ : idānīṃ tad dhāma paramaṃ mameti yad uktaṃ svakīyaṃ sarvottama-svarūpaṃ tad darśayati dvāv iti tribhiḥ  kṣaraś cākṣaraś ceti dvāv imau puruṣau loke prasiddhau  tāv evāha tatra kṣaraḥ puruṣo nāma sarvāṇi bhūtāni brahmādi-sthāvarāntāni śarīrāṇi  aviveki-lokasya śarīreṣv eva puruṣatva-prasiddheḥ  kuṭo rāśiḥ śilā-rāśiḥ  parvata iva deheṣu naśyatsv api nirvikāratayā tiṣṭhatīti kūṭashtaś cetano bhoktā  sa tv akṣaraḥ puruṣa ity ucyate vivekibhiḥ", "category": "Epic, Mahabharata", "book": "Bhagavad Gita", "position": "Chapter 15, Verse 16"}
{"quote": "kecit tu kṣara-śabdenācetana-vargam uktvā kūṭastho 'kṣara ucyata ity anena jīvam āhuḥ  tan na samyak  kṣetrajñasyaiveha puruṣottamatvena pratipādyatvāt  tasmāt kṣarākṣara-śabdābhyāṃ kārya-kāraṇopādhī ubhāv api jaḍāv evocyete ity eva yuktam", "category": "Epic, Mahabharata", "book": "Bhagavad Gita", "position": "Chapter 15, Verse 16"}
{"quote": "viśvanāthaḥ : yasmād aham eva vedavit tasmāt sarva-vedārtha-niṣkarṣaṃ saṅkṣepeṇa bravīmi śṛṇu ity āha dvāv imāv iti tribhiḥ  loke caturdaśa-bhuvanātmake jaḍa-prapañce imau dvau puruṣau cetanau staḥ  kau tāv ata āha kṣaraṃ sva-svarūpāt kṣarati vicyuto bhavatīti kṣaro jīvaḥ  sva-svarūpān na kṣaratīty akṣara brahmaiva  etad vai tad akṣaraṃ gārgi brāhmaṇā vividiṣanti  iti śruteḥ  akṣaraṃ brahma paramam iti smṛteś ca akṣara-śabdo brahma-vācaka eva dṛṣṭaḥ  kṣarākṣarayor arthaṃ punar viśadayati sarvāṇi bhūtāni eko jīva eva anādy-avidyayā svarūpa-vicyutaḥ san karma-paratantraḥ samaṣṭy-ātmako brahmādi-sthāvarāntāni bhūtāni bhavatīty arthaḥ  jātyā vā ekavacanam  dvitīya-puruṣo 'kṣaras tu kūṭastha ekenaiva svarūpeṇavicyutimatā sarva-kāla-vyāpī  ekarūpatayā tu yaḥ kāla-vyāpī sa kūṭasthaḥ ity amaraḥ", "category": "Epic, Mahabharata", "book": "Bhagavad Gita", "position": "Chapter 15, Verse 16"}
{"quote": "baladevaḥ : bādarāyaṇātmanā nirṇītaṃ vedārthaṃ saṅkṣipyāha dvāv iti  lokyate tattvam anena iti vyutpatter loke vede  dvau puruṣau prathitau imāv iti pramāṇa-siddhatā sūcyate  tau kāv ity āha kṣaraś ceti  śarīra-kṣaraṇāt kṣaro 'nekāvastho baddho 'cit-saṃsargaika-dharma-sambandhād ekatvena nirdiṣṭaḥ  akṣaras tad-abhāvād ekāvastho mukto 'cid-viyogaika-dharma-sambandhād ekatvena nirdiṣṭaḥ  kṣarākṣarau sphuṭayati sarvāṇi brahmādi-stambāntāni bhūtāni kṣaraḥ  kūtasthaḥ sadiakāvastho muktas tv akṣaraḥ  ekatva-nirdeśaḥ prāg-ukta-yukter bodhyaḥ  bahavo jñāna-tapasā ity ādeḥ  idaṃ jñānam upāśritya ity ādeś ca bahutva-saṅkhyākaḥ saḥ", "category": "Epic, Mahabharata", "book": "Bhagavad Gita", "position": "Chapter 15, Verse 16"}
{"quote": "uttamaḥ puruṣas tv anyaḥ paramātmety udāhṛtaḥ  yo loka-trayam āviśya bibharty avyaya īśvaraḥ", "category": "Epic, Mahabharata", "book": "Bhagavad Gita", "position": "Chapter 15, Verse 17"}
{"quote": "śrīdharaḥ : yad artham etau lakṣitau tam āha uttama iti  etābhyāṃ kṣarāksarābhyām anyo vilakṣaṇas tu uttamaḥ puruṣaḥ  vailakṣaṇyam evāha paramaś cāsāv ātmā cety udāhṛtaḥ uktaḥ śrutibhiḥ  ātmatvena kṣarād acetanād vilakṣaṇaḥ  paramatvenākṣarāc cetanād bhoktur vilakṣaṇa ity arthaḥ  paramātmatvaṃ darśayati yo loka-trayam iti  ya īśvara īśana-śīlo 'vyayaś ca nirvikāra eva san loka-trayaṃ kṛsnam āviśya bibharti pālayati", "category": "Epic, Mahabharata", "book": "Bhagavad Gita", "position": "Chapter 15, Verse 17"}
{"quote": "madhusūdanaḥ : ābhyāṃ kṣarākṣarābhyāṃ vilakṣaṇaḥ kṣarākṣaropādhi-dvaya-doṣeṇāspṛṣṭo nitya-śuddha-buddha-mukta-svabhāvaḥ uttama iti  uttama utkṛṣṭatamaḥ puruṣas tv anyonya evātyanta-vilakṣaṇa ābhyāṃ kṣarākṣarābhyāṃ jaḍa-rāśibhyām ubhaya-bhāsakas tṛtīyaś cetana-rāśir ity arthaḥ  paramātmety udāhṛto 'nna-maya-prāṇa-maya-mano-maya-jñāna-mayānanda-mayebhyaḥ pañcabhyo 'vidyā-kalpitātmabhyaḥ paramaḥ prakṛṣṭo 'kalpito brahma pucchaṃ pratiṣṭhety ukta ātmā ca sarva-bhūtānāṃ pratyak-cetana ity ataḥ paramātmety uktao vedānteṣu  yaḥ paramātmā loka-trayam bhūr-bhuvaḥ-svar-ākhyaṃ sarvaṃ jagad iti yāvat  āviśya svakīyayā māyā-śaktyādhiṣṭhāya bibharti sattā-sphūrti-pradānena dhārayati poṣayati ca  kīdṛśaḥ ? avyayaḥ sarva-vikāra-śūnya īśvaraḥ sarvasya niyantā nārāyaṇaḥ sa uttamaḥ puruṣaḥ paramātmety udāhṛta ity anvayaḥ  sa uttamaḥ puruṣa iti śruteḥ", "category": "Epic, Mahabharata", "book": "Bhagavad Gita", "position": "Chapter 15, Verse 17"}
{"quote": "viśvanāthaḥ : jñānibhir upāsyaṃ brahmoktvā yogibhir upāsyaṃ paramātmānam āha uttama iti  tu-śabdaḥ pūrva-vaiśiṣṭhyād dyotakaḥ  jñānibhyaś cādhiko yogīty upāsaka-vaiśiṣṭyād evopāsya-vaiśiṣṭyaṃ ca labhyate  paramātma-tattvam eva darśayati ya īśvara īsana-śīlo 'vyayo nirvikāra eva san loka-trayaṃ kṛtsnam āviśya bibharti dhārayati pālayati ca", "category": "Epic, Mahabharata", "book": "Bhagavad Gita", "position": "Chapter 15, Verse 17"}
{"quote": "baladevaḥ : yad arthaṃ dvau puruṣau nirūpitau tam āha uttama iti  anyaḥ kṣarākṣarābhyāṃ na tu tayor evaikaḥ saṅkalpa iti bhāvaḥ  tatra śruti-sammatim āha paramātmeti  uttamatā-prayojakaṃ dharmam āha yo loketi  na caitaj jagad-vidhāraṇa-pālana-rūpam īśanaṃ baddhasya jīvasya karmāsambhavāt  na ca muktasya jagad-vyāpāra-varjam iti pratiṣedhāc ca", "category": "Epic, Mahabharata", "book": "Bhagavad Gita", "position": "Chapter 15, Verse 17"}
{"quote": "yasmāt kṣaram atīto 'ham akṣarād api cottamaḥ  ato 'smi loke vede ca prathitaḥ puruṣottamaḥ", "category": "Epic, Mahabharata", "book": "Bhagavad Gita", "position": "Chapter 15, Verse 18"}
{"quote": "śrīdharaḥ : evam uktaṃ puruṣottamatvam ātmano nāma-nirvacanena darśayati yasmādi it  yasmāt kṣaraṃ jaḍa-vargam atikrānto 'haṃ nityam uktatvāt  akṣarāc cetana-vargād apy uttamaś ca niyantṛtvāt  ato loke vede ca puruṣottama iti prathitaḥ prakhyāto 'smi  tathā ca śrutiḥ - sa eva sarvasyeśānaḥ sarvasyādhipatiḥ sarvam idaṃ praśāstīty ādi", "category": "Epic, Mahabharata", "book": "Bhagavad Gita", "position": "Chapter 15, Verse 18"}
{"quote": "kecin nigṛhya karaṇāni visṛjya bhogam āsthāya yogam amalātma-dhiyo yatante  nārāyaṇasya mahimānam ananta-pāram āsvādayann amṛta-sāram ahaṃ tu muktaḥ", "category": "Epic, Mahabharata", "book": "Bhagavad Gita", "position": "Chapter 15, Verse 18"}
{"quote": "ity uktavadbhiḥ kṛṣṇe sarvotkarṣa eva vyavasthāpita ity ataḥ dvāv imau ity ādi śloka-trayasyāsya vyākhyāyām asyām abhyasūyā nāviṣkartavyā  namo 'stu kevala-vidbhyaḥ", "category": "Epic, Mahabharata", "book": "Bhagavad Gita", "position": "Chapter 15, Verse 18"}
{"quote": "tair vijñāpita-kāryas tu bhagavān puruṣottamaḥ  avatīrṇo mahā-yogī satyavatyāṃ parāśarāt  [skandap] ity ādau prathitaḥ", "category": "Epic, Mahabharata", "book": "Bhagavad Gita", "position": "Chapter 15, Verse 18"}
{"quote": "yo mām evam asaṃmūḍho jānāti puruṣottamam  sa sarva-vid bhajati māṃ sarva-bhāvena bhārata", "category": "Epic, Mahabharata", "book": "Bhagavad Gita", "position": "Chapter 15, Verse 19"}
{"quote": "śrīdharaḥ : evambhūteśvarasya jñātuḥ phalam āha ya iti  evam ukta-prakāreṇāsammūḍho niścita-matiḥ san yo māṃ puruṣottamaṃ jānāti sa sarva-bhāvena sarva-prakāreṇa mām eva bhajati  tataś ca sarvavit sarvajño bhavati", "category": "Epic, Mahabharata", "book": "Bhagavad Gita", "position": "Chapter 15, Verse 19"}
{"quote": "cid-ānandākāraṃ jalada-ruci-sāraṃ śruti-girāṃ vraja-strīṇāṃ hāraṃ bhava-jaladhi-pāraṃ kṛta-dhiyām  vihantuṃ bhūbhāraṃ vidadhad-avatāraṃ muhur aho tato vāraṃ vāraṃ bhajata kuśalārambha-kṛtinaḥ", "category": "Epic, Mahabharata", "book": "Bhagavad Gita", "position": "Chapter 15, Verse 19"}
{"quote": "viśvanāthaḥ : nanv etasmiṃs tvayā vyavasthāpite 'py arthe vādino vivadanta eva, tatra vivadantāṃ te man-māyā-mohitāḥ sādhus tu na muhyatīty āha yo mām iti  asammūḍho vādināṃ vādiar aprāpta-saṃmohaḥ  sa eva sarvavid anadhīta-śāstre 'pi sa sarva-śāstrārtha-tattva-jñaḥ  tad-anyaḥ kilādhītādhyāśita-sarva-śāstre 'pi saṃmūḍhaḥ samyaṅ-mūrkha eveti bhāvaḥ  tathā ya evaṃ jānāti sa eva māṃ sarvato-bhāvena bhajati  tad anye bhajann api na māṃ bhajatīty arthaḥ", "category": "Epic, Mahabharata", "book": "Bhagavad Gita", "position": "Chapter 15, Verse 19"}
{"quote": "baladevaḥ : tātparya-dyotanāya puruṣottamatva-vettuḥ phalam āha yo mām iti  evaṃ mad-ukta-niruktyā na tv aśva-karṇādivat saṃjñā-mātratvena  yo māṃ puruṣottamaṃ jānāty asaṃmūḍhaḥ  prokte puruṣottamatve saṃśaya-śūnyaḥ san, sa śloka-trayasyaivārthaṃ jānan sarva-vit  nikhilasya vedasya tatraiva tātparyāt  puruṣottamatvajño māṃ sarva-bhāvena sarva-prakāreṇa bhajaty upāste  sarva-vedārtha-vettari sarva-bhakty-aṅgānuṣṭhātari ca yo me prasādaḥ sa tasmin bhaved iti me puruṣottamatve sandihānas tv adhīta-sarva-vedo 'py ajñaḥ  sarvathā bhajann apy abhakta iti bhāvaḥ", "category": "Epic, Mahabharata", "book": "Bhagavad Gita", "position": "Chapter 15, Verse 19"}
{"quote": "iti guhyatamaṃ śāstram idam uktaṃ mayānagha  etad buddhvā buddhimān syāt kṛta-kṛtyaś ca bhārata", "category": "Epic, Mahabharata", "book": "Bhagavad Gita", "position": "Chapter 15, Verse 20"}
{"quote": "śrīdharaḥ : adhyāyārtham upasaṃharati itīti  ity anena saṃkṣepa-prakāreṇa guhyatamam atirahasyaṃ sampūrṇaṃ śāstram eva mayoktam  na tu punar viṃśati-ślokam adhyāya-mātraṃ he anagha vyasana-śūnya  ata etan mad-uktaṃ śāstraṃ buddhyā buddhimān samyag jñānī syaāt  ṛta-kṛtyaś ca syāt  yo 'pi ko 'pi he bhārata tvaṃ kṛta-kṛtyo 'sīti kiṃ vaktavyam iti bhāvaḥ", "category": "Epic, Mahabharata", "book": "Bhagavad Gita", "position": "Chapter 15, Verse 20"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ puruṣottama-yogo nāma pañcadaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "madhusūdanaḥ : idānīm adhyāyārthaṃ stuvann upasaṃharati itīti  iti anena prakāreṇa guhyatamaṃ rahasyatamaṃ sampūrṇaṃ śāstram eva saṃkṣepeṇedam asminn adhyāye mayoktaṃ he 'naghāvyasana  etad buddhvānyo 'pi yaḥ kaścid buddhimān ātma-jñānavān syāt kṛtaṃ sarvaṃ kṛtyaṃ yena na punaḥ kṛtyāntaraṃ yasyāsti sa kṛtakṛtyaś ca syāt  viśiṣṭa-janma-prasūtena brāhmaṇena yat kartavyaṃ tat sarvaṃ bhagavat-tattve vidite kṛtaṃ bhavet na tv anyathā kartavyaṃ parisamāpyate kasyacid ity abhiprāyaḥ  he bhārata tvaṃ tu mahākula-prasūtaḥ svayaṃ ca vyasana-rahita iti kula-guṇena sva-guṇena caitad buddhvā kṛta-kṛtyo bhaviṣyasīti kim u vaktavyam ity abhiprāyaḥ", "category": "Epic, Mahabharata", "book": "Bhagavad Gita", "position": "Chapter 15, Verse 20"}
{"quote": "vaṃśī-vibhūṣita-karān nava-nīradābhāt pītāmbarād aruṇa-bimba-phalādharoṣṭhāt  pūrṇendu-sundara-mukhād aravinda-netrāt kṛṣṇāt paraṃ kim api tattvam ahaṃ na jāne", "category": "Epic, Mahabharata", "book": "Bhagavad Gita", "position": "Chapter 15, Verse 1"}
{"quote": "sadā sadānanda-pade nimagnaṃ mano manobhāvam apākaroti  gatāgatāyāsam apāsya sadyaḥ parāparātītam upaiti tattvam", "category": "Epic, Mahabharata", "book": "Bhagavad Gita", "position": "Chapter 15, Verse 2"}
{"quote": "śaivāḥ saurāś ca gāṇeśā vaiṣṇavāḥ śakti-pūjakāḥ  bhavanti yan-mayāḥ sarve so 'ham asmi paraḥ śivaḥ", "category": "Epic, Mahabharata", "book": "Bhagavad Gita", "position": "Chapter 15, Verse 3"}
{"quote": "pramāṇato 'pi nirṇīyaṃ kṛṣṇa-māhātmyam adbhutam  na śaknuvanti ye soḍhuṃ te mūḍhā nirayaṃ gatāḥ", "category": "Epic, Mahabharata", "book": "Bhagavad Gita", "position": "Chapter 15, Verse 4"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām puruṣottam-yogo nāma ṣoḍaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "viśvanāthaḥ : adhyāyārtham upasaṃharati itīti  viṃśatyā ślokair ebhir atirahasyaṃ śāstram eva sampūrṇaṃ mayoktam", "category": "Epic, Mahabharata", "book": "Bhagavad Gita", "position": "Chapter 15, Verse 20"}
{"quote": "", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "baladevaḥ : athaitad apātreṣv aprakāśyam iti bhāvenāha itīti  ity evaṃ saṃkṣepa-rūpaṃ puruṣottamatva-nirūpakam idaṃ triślokī-śāstraṃ tubhyaṃ parama-bhaktāya mayoktam  he anagha, tvaāpy apātreṣu naitat prakāśyam iti bhāvaḥ  etad buddhvā buddhimān parokṣa-jñānī syāt  kṛtakṛtyo 'parokṣa-jñānī ceti puruṣottamatva-jñānam abhyarcyate", "category": "Epic, Mahabharata", "book": "Bhagavad Gita", "position": "Chapter 15, Verse 20"}
{"quote": "iti śrīmad-bhagavad-gītopaniṣad-bhāṣye pañcadaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 15, Verse 15"}
{"quote": "śrī-bhagavān uvāca abhayaṃ sattva-saṃśuddhir jñāna-yoga-vyavasthitiḥ  dānaṃ damaś ca yajñaś ca svādhyāyas tapa ārjavam", "category": "Epic, Mahabharata", "book": "Bhagavad Gita", "position": "Chapter 16, Verse 1"}
{"quote": "ahiṃsā satyam akrodhas tyāgaḥ śāntir apaiśunam  dayā bhūteṣv aloluptvaṃ mārdavaṃ hrīr acāpalam", "category": "Epic, Mahabharata", "book": "Bhagavad Gita", "position": "Chapter 16, Verse 2"}
{"quote": "tejaḥ kṣamā dhṛtiḥ śaucam adroho nātimānitā  bhavanti saṃpadaṃ daivīm abhijātasya bhārata", "category": "Epic, Mahabharata", "book": "Bhagavad Gita", "position": "Chapter 16, Verse 3"}
{"quote": "tatrādhikāri-viśeṣaṇa-bhūtāṃ daivīṃ sampadam āha abharam iti tribhiḥ  abhayaṃ bhayābhāvaḥ  sattvasya cittasya saṃśuddhiḥ suprasannatā  jñāna-yoga ātma-jñānopāye vyavasthitiḥ pariniṣṭhā  dānaṃ svabhojyasya annāder yathocitaṃ saṃvibhāgaḥ  damo bāhyendriya-saṃyamaḥ  yajño yathādhikāraṃ darśa-paurṇamāsādiḥ  svādhyāyo brahma-yajñādiḥ  japa-yajño vā  tapa uttarādhyāye vakṣyamāṇaṃ śārīrādi  ārjavam avakratā", "category": "Epic, Mahabharata", "book": "Bhagavad Gita", "position": "Chapter 16, Verse 1"}
{"quote": "kiṃ cāhiṃseti  ahiṃsā para-pīḍāvarjanam  satyaṃ yathā-dṛṣṭārtha-bhāṣaṇam  akrodhas tāḍitasyāpi citte kṣobhānutpattiḥ  tyāga audāryam  śāntiś cittoparatiḥ  paiśunaṃ parokṣe para-doṣa-prakāśanam  tad-varjanam apaiśunam  bhūteṣu dīneṣu dayā  alolupatam alolupatvaṃ lobhābhāvaḥ  avarṇa-lopa ārṣaḥ  mārdavaṃ mṛdutvam akrūratā  hrīr akārya-pravṛttau loka-lajjā  acāpalaṃ vyartha-kriyā-rāhityam", "category": "Epic, Mahabharata", "book": "Bhagavad Gita", "position": "Chapter 16, Verse 2"}
{"quote": "kiṃ ca teja iti  tejaḥ prāgalbhyam  kṣamā paribhavādiṣu utpadyamāneṣu krodha-pratibandhaḥ  dhṛtir duḥkhādibhir avasīdataś cittasya sthirīkaraṇam  śaucaṃ bāhyābhyantara-śuddhiḥ  adroho jighāṃsā-rāhityam  ātimānitā ātmany atipūjyatvābhimānaḥ  tad-abhāvo nātimānitā  etāny abhayādīni ṣaḍ-viṃśati-prakārāṇi daivīṃ sampadam abhijātasya bhavanti  deva-yogyāṃ sāttvikīṃ sampadam abhilakṣya tad-ābhimukhyena jātasya  bhāvi-kalyāṇasya puṃso bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 3"}
{"quote": "mahātmānas tu māṃ pārtha daivīṃ prakṛtim āśritāḥ  bhajanty ananya-manaso jñātvā bhūtādim avyayam", "category": "Epic, Mahabharata", "book": "Bhagavad Gita", "position": "Chapter 16, Verse 13"}
{"quote": "mahā-bhāgyānāṃ paramahaṃsānāṃ phala-bhūtāṃ daivīṃ sampadam uktvā tato nyūnānāṃ gṛhasthādīnāṃ sādhana-bhūtām āha dānaṃ sva-svatvāspadānām annādīnāṃ yathā-śakti śāstroktaḥ saṃvibhāgaḥ  damo bāhyendriya-saṃyama ṛtu-kālādy-atirikta-kāle maithunādy-abhāvaḥ  ca-kāro 'nuktānāṃ nivṛtti-lakṣaṇa-dharmāṇāṃ samuccayārthaḥ  yajñaś ca śrauto 'gnihotra-darśapaurṇamāsādiḥ  smārto deva-yajñaḥ pitṛ-yajño bhūta-yajño manuṣya-yajña iti caturvidhaḥ  brahma-yajñasya svādhyāya-padena pṛthag-ukteḥ  ca-kāro 'nuktānāṃ pravṛtti-lakṣaṇa-dharmāṇāṃ samuccayārthaḥ  etat trayaṃ gṛhasthasya  svādhyāyo brahma-yajño 'dṛṣṭārtham ṛg-vedādyadhyayana-rūpaḥ  yajña-śabdena pañca-vidha-mahā-yajñokti-sambhave 'py asādhāraṇyena bramacāri-dharmatva-kathanārthaṃ pṛthag-uktiḥ  tapas tri-vidhaṃ śārīrādi saptadaśe vakṣyamāṇaṃ vānaprasthasyāsādhāraṇo dharmaḥ  evaṃ caturṇām āśramāṇām asādhāraṇān dharmān uktvā caturṇāṃ varṇānām asādhāraṇa-dharmān āha ārjavam avakratvaṃ śraddadhāneṣu śrotṛṣu sva-jñātārthāsaṃgopanam", "category": "Epic, Mahabharata", "book": "Bhagavad Gita", "position": "Chapter 16, Verse 1"}
{"quote": "prāṇi-vṛtti-cchedo hiṃsā tad-ahetutvam ahiṃsā  satyam anarthānanubandhi yathābhūtārtha-vacanam  parair ākrośe tāḍane vā kṛte sati prāpto yaḥ krodhas tasya tat-kālam upaśamanam akrodhaḥ  dānasya prāg-uktes tyāgaḥ saṃnyāsaḥ  damasya prāg-ukteḥ śāntir antaḥkaraṇasyopaśamaḥ  parasmai parokṣe para-doṣa-prakāśanaṃ paiśunam, tad-abhāvo 'paiśunam  dayā bhūteṣu duḥkhiteṣv anukampā  aloluptvam alolupatvam indriyāṇāṃ viṣaya-saṃnidhāne 'py avikriyatvam  mārdavaṃ akrūratvam vṛthāpūrvapakṣādi-kāriṣv api śiṣyādiṣv apriya-bhāṣaṇādi-vyatirekeṇa yodhayitṛtvam  hrīr akārya-pravṛtty-ārambhe tat-pratibandhikā loka-lajjā  acāpalam prayojanaṃ vināpi vāk-pāṇy-ādi-vyāpārayitṛtvaṃ cāpalaṃ tad-abhāvaḥ  ārjavādayo 'cāpalāntā brāhmaṇasyāsādharaṇā dharmāḥ", "category": "Epic, Mahabharata", "book": "Bhagavad Gita", "position": "Chapter 16, Verse 2"}
{"quote": "tejaḥ prāgalbhyaṃ strī-bālakādibhir mūḍhair anabhibhāvyatvam  kṣamā saty api sāmarthye paribhava-hetuṃ prati krodhasyānutpattiḥ  dhṛtir dehendriyeṣv avasādaṃ prāpteṣv api tad-uttambhakaḥ prayana-viśeṣaḥ  yenottambhitāni karaṇāni śarīraṃ ca nāvasīdanti  etat trayaṃ kṣatriyasyāsādhāraṇam  śaucam ābhyantaram artha-prayogādau māyānṛtādi-rāhityaṃ na tu mṛjjalādi-janitam bāhyam atra grāhyaṃ tasya śarīra-śuddhi-rūpatayā bāhyatvenāntaḥkaraṇa-vāsanātvābhāvāt  tad-vāsanānām eva sāttvikādi-bheda-bhinnānāṃ daivy-āsuryādi-sampad-rūpatvenātra pratipipādāyiṣitatvāt  svādhyāyādivat kenacid rūpeṇa vāsanā-rūpatve tad apy ādeyam eva  drohaḥ para-jighāṃsayā śastra-grahaṇādi tad-abhāvo 'drohaḥ  etad dvayaṃ vaiśyasyāsādhāraṇam  asty arthaṃ mānitātmani pūjyatvātiśaya-bhāvanātimiānitā  tad-abhāvo nātimānitā pūjyeṣu namratā  ayaṃ śūdrasyāsādhāraṇo dharmaḥ  tam etaṃ vedānuvacanena brāhmaṇā vividiṣanti yajñena dānena tapasānāśakena [bau 4.4.22] ity ādi śrutyā vividiṣaupayikatayā viniyuktā asādhāraṇāḥ sādhāraṇāś ca varṇāśrama-dharmā ihopalakṣyante  ete dharmā bhavanti niṣpadyante daivīṃ śuddha-sattva-mayīṃ sampadaṃ vāsanā-santatiṃ śarīrārambha-kāle puṇya-karmabhir abhivyaktām abhilakṣya jātasya puruṣasya taṃ vidyā-karmaṇī samanvārabhete pūrva-prajñā ca [bau 4.4.2], puṇyaḥ puṇyena karmaṇā bhavati pāpaḥ pāpena [bau 4.4.5] ity ādi śrutibhyaḥ  he bhārateti sambhodayn śuddha-vaṃśodbhavatvena pūtatvāt tvam etādṛśa-dharma-yogyo 'sīti sūcayati", "category": "Epic, Mahabharata", "book": "Bhagavad Gita", "position": "Chapter 16, Verse 3"}
{"quote": "dambho darpo 'timānaś ca krodhaḥ pāruṣyam eva ca  ajñānaṃ cābhijātasya pārtha saṃpadam āsurīm", "category": "Epic, Mahabharata", "book": "Bhagavad Gita", "position": "Chapter 16, Verse 4"}
{"quote": "śrīdharaḥ : āsurīṃ sampadam āha dambha iti  dambho dharma-dhvajitvam  darpo dhana-vidyādi-nimittaś cittasyotsekaḥ  abhimānaḥ pūrvoktaḥ  krodhaś ca  pāruṣyam eva ca paruṣa-vacanam  yathā kāṇaṃ cakṣuṣmān virūpaṃ rūpavān hīnābhijanam uttamābhijana ity ādi  ajñānaṃ ca aviveka-jñānaṃ mithyā-pratyayaḥ kartavyākartavyādi-viṣayaḥ  abhijātasya pārtha kim abhijātasyeti  āha āsurānāṃ sampad āsurī  tām abhijātasyety arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 4"}
{"quote": "madhusūdanaḥ : ādeyatvena daivīṃ sampadam uktvedānīṃ heyatvenāsurīṃ saṃpadam ekena ślokena saṃkṣipyāha dambha iti  dambho dāarmikatayātmanaḥ khyāpanaṃ tad eva dharma-dhvajitvam  darpo dhana-svajanādi-nimitto mahad-avadhīraṇā-hetur garva-viśeṣaḥ  atimāna ātmany atyanta-pūjyatvātiśayādhyāropaḥ  devāś ca vā asurāś cobhaye prājāpatyāḥ paspṛdhire tato 'surā atimānenaiva kasmin nu vayaṃ juhuyāmeti sveṣv evāsyeṣu juhvataś cerus te 'timānenaiva parāvabhūvus tasmān nātimanyeta parābhavasya hy etan-mukhaṃ yad atimānaḥ iti śatapatha-śruty-uktaḥ  krodhaś ca sva-parāpakāra-vṛtti-hetur abhijvalanātmako 'ntaḥkaraṇa-vṛtti-viśeṣaḥ  pāruṣyam pratyakṣa-rūkṣa-vadana-śīlatvam  ca-kāro 'nuktānāṃ bhāva-bhūtānāṃ cāpalādi-doṣāṇāṃ samuccayārthaḥ  ajñānaṃ kartavyākartavyādi-viṣaya-vivekābhāvaḥ  ca-śabdo 'nuktānām abhāva-bhūtānām adhṛty-ādi-doṣāṇāṃ samuccayārthaḥ  āsurīm asura-ramaṇa-hetu-bhūtāṃ rajas-tamo-mayīṃ sampadam aśubha-vāsanā-santatiṃ śarīrārambha-kāle pāpa-karmabhir abhivyaktām abhilakṣya jātasya kupuruṣasya dambhādyā ajñānāntā doṣā eva bhavanti na tv abhayādyā guṇā ity arthaḥ  he pārtheti sambodhayan viśuddha-mātṛkatvena tad-ayogyatvaṃ sūcayati", "category": "Epic, Mahabharata", "book": "Bhagavad Gita", "position": "Chapter 16, Verse 4"}
{"quote": "viśvanāthaḥ : bandhakāni phalāny āha dambhaḥ svasyādharmikatve 'pi dhārmikatva-prakhyāpanam  darpo dhana-vidyādi-hetuko garvo 'bhimāno 'nya-kṛta-sammānanākāṅkṣitatvaṃ kalatra-putrādiṣv āsaktir vā  krodhaḥ prasiddhaḥ  pāruṣyaṃ niṣṭhuratā  ajñānam avivekaḥ  āsurīm ity upalakṣaṇaṃ rākṣasīm api sampadam abhijātasya rājasyāstāmasasyaś ca sampadaḥ prāpti-sūcaka-kṣaṇe janma labdhavataḥ puṃsa etāni dambhādīni bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 4"}
{"quote": "baladevaḥ : atha naraka-hetum āsurīṃ sampadam āha dambha ity ekena  dambho dhārmikatva-khyātaye dharmānuṣṭhānam  darpo vidyābhijana-janyo garvaḥ  svasminn abhyarcatva-buddhiḥ  krodhaḥ prasiddhaḥ  pāruṣyam pratyakṣaṃ rukṣa-bhāṣitam  ca-kāraś cāpalādeḥ samuccāyakaḥ  ajñānaṃ kāryākārya-viveka-dhī-śūnyatvam  cakāro 'dhṛtyādeḥ samuccāyakaḥ  ete dehārambha-kālonmukhair duṣkṛtair vyaktām āsurīm aśubha-vāsanām abhilakṣya jātasya puruṣasya bhavanti  pāpaḥ pāpena iti śrutiḥ", "category": "Epic, Mahabharata", "book": "Bhagavad Gita", "position": "Chapter 16, Verse 4"}
{"quote": "daivī saṃpad vimokṣāya nibandhāyāsurī matā  mā śucaḥ saṃpadaṃ daivīm abhijāto 'si pāṇḍava", "category": "Epic, Mahabharata", "book": "Bhagavad Gita", "position": "Chapter 16, Verse 5"}
{"quote": "śrīdharaḥ : etayoḥ sampadoḥ kāryaṃ darśayann āha daivīti  daivī vā sampat tayā yukto mayopadiṣṭe tattva-jñāne 'dhikārī  āsuryā sampadā yuktas tu nityaṃ saṃsārīty arthaḥ  etac chrutvā kim aham atrādhikārī na veti sandeh-vvyākula-cittam arjunam āśvāsayati he pāṇḍava mā śucaḥ śokaṃ mā kārṣīḥ  yatas tvaṃ daivīṃ sampad abhijāto 'si", "category": "Epic, Mahabharata", "book": "Bhagavad Gita", "position": "Chapter 16, Verse 5"}
{"quote": "madhusūdanaḥ : anayoḥ sampadoḥ phala-vibhāgo 'bhidhīyate daivīti  yasya varṇasya yasyāśramasya ca yā vihitā sāttvikī phalābhisandhi-rahitā kriyā sā tasya daivī sampat sā sattva-śuddhi-bhagavad-bhakti-jñāna-yoga-sthiti-paryantā satī saṃsāra-bandhanād vimokṣāya kaivalyāya bhavati  ataḥ saivopādeyā śreyo 'rthibhiḥ  yā tu yasya śāstra-niṣiddhā phalābhisandhi-pūrvā sāhaṅkārā ca rājasī tāmasī kriyā tasya sā sarvāpy āsurī sampat  ato rākṣasī api tad-antar-bhūtaiva  sā nibandhāya niyatāya saṃsāra-bandhāya matā saṃmatā śāstrāṇāṃ tad-anusāriṇāṃ ca  ataḥ sā heyaiva śreyo 'rthibhir ity arthaḥ  tatraivaṃ saty ahaṃ kayā sampadā yukta iti sandihānam arjunam āśvāsayati bhagavān  mā śucaḥ  aham āsuryāṃ sampadā yukta iti śaṅkayā śokam anutāpaṃ mā kārṣīḥ  daivīṃ sampadam abhilakṣya jāto 'si prāg-arjita-kalyāṇo bhāvi-kalyāṇaś ca tvam asi he pāṇḍava pāṇḍu-putreṣv anyeṣv api daivī sampat prasiddhā kiṃ punas tvayīti bhāvaḥ", "category": "Epic, Mahabharata", "book": "Bhagavad Gita", "position": "Chapter 16, Verse 5"}
{"quote": "viśvanāthaḥ : etayoḥ sampadoḥ kāryaṃ darśayati daivīti  hanta hanta śar-prahārair bandhūn jighaṃsoḥ pāruṣya-krodhādi-mato mamaiveyam āsurī-sampat saṃsāra-bandha-prāpikā dṛśyata iti khidyantam arjunam āśvāsayati mā śucaḥ iti  pāṇḍaveti tava kṣatriya-kulotpannasya saṅgrāme pāruṣya-krodhādyā dharma-śāstre vihitā eva  tad-anyatraiva te hiṃsādyā āsurī sampad iti bhāvaḥ", "category": "Epic, Mahabharata", "book": "Bhagavad Gita", "position": "Chapter 16, Verse 5"}
{"quote": "dvau bhūta-sargau loke 'smin daiva āsura eva ca  daivo vistaraśaḥ prokta āsuraṃ pārtha me śṛṇu", "category": "Epic, Mahabharata", "book": "Bhagavad Gita", "position": "Chapter 16, Verse 6"}
{"quote": "śrīdharaḥ : āsurī sampat sarvātmanā varjayitavyety etad artham āsurīṃ sampadaṃ prapañcayitum āha dvāv iti  dvau dvi-prakārau bhūtānāṃ sargau me sad-vacanāt śṛṇu  āsura rākṣasa-prakṛtyor ekī-karaṇena dvāv ity uktam  ato rākṣasīm āsurīṃ caiva prakṛtiṃ mohinīṃ śritā ity ādinā navādhyāyokta-prakṛti-traividhyenāvirodhaḥ  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 16, Verse 6"}
{"quote": "tatra daivo bhūta-sargo mayā tvāṃ prati visataraśo vistara-prakāraiḥ proktaḥ sthita-prajña-lakṣaṇe dvitīye bhakta-lakṣaṇe dvādaśe jñāna-lakṣaṇe trayodaśe guṇātīta-lakṣaṇe caturdaśa iha cābhayam ity ādinā  idānīm āsuraṃ bhūta-sargaṃ me mad-vacanair vistaraśaḥ pratipādyamānaṃ tvaṃ śṛṇu hānārtham avadhāraya samyaktayā jñātasya hi parivarjanaṃ śakyate kartum iti  he pārtheti sambandha-sūcanenānupekṣaṇīyatāṃ darśayati", "category": "Epic, Mahabharata", "book": "Bhagavad Gita", "position": "Chapter 16, Verse 6"}
{"quote": "viśvanāthaḥ : tad api viṣaṇṇam arjunaṃ praty āsurīṃ sampadaṃ prapañcayitum āha dvāv iti  vistaraśaḥ prokta ity abhayaḥ sattva-saṃśuddhir ity ādi", "category": "Epic, Mahabharata", "book": "Bhagavad Gita", "position": "Chapter 16, Verse 6"}
{"quote": "baladevaḥ : tathāpy anivṛtta-śokaṃ tam ālakṣya āsurīṃ sampadaṃ prapañcayati dvāv iti  asmin karmādhikāriṇi manuṣya-loke dvivdhau bhūta-sargau manuṣya-sṛṣṭī bhavataḥ  yadāyaṃ manuṣya-loke śāstrāt svābhāvikau rāga-dveṣau vinirdhūya śāstrīyārthānuṣṭhāyī tadā daivaḥ  yadā śāstram utsṛjya svābhāvika-rāga-dveṣādhīno 'śāstrīyān dharmān ācarati, tadā tv āsuraḥ  na hi dharmādharmābhyām anyā koṭi-sṛtīyāsti  śrutiś caivam āha - dvayā ha prājapatyā devāś cāsurāś ca ity [bau 1.3.1] ādinā  tatra daivo vistaraśaḥ proktaḥ abhayam ity ādinā  athāsuraṃ śṛṇu vistaraśo vakṣyāmi", "category": "Epic, Mahabharata", "book": "Bhagavad Gita", "position": "Chapter 16, Verse 6"}
{"quote": "pravṛttiṃ ca nivṛttiṃ ca janā na vidur āsurāḥ  na śaucaṃ nāpi cācāro na satyaṃ teṣu vidyate", "category": "Epic, Mahabharata", "book": "Bhagavad Gita", "position": "Chapter 16, Verse 7"}
{"quote": "śrīdharaḥ : āsurīṃ vistaraśo nirūpayati pravṛttiṃ cety ādi-dvādaśabhiḥ  dharme pravṛttim adharmān nivṛttiṃ cāsura-svabhāvā janā na jānanti  ataḥ śaucam ācāraḥ satyaṃ ca teṣu nāsty eva", "category": "Epic, Mahabharata", "book": "Bhagavad Gita", "position": "Chapter 16, Verse 7"}
{"quote": "madhusūdanaḥ : varjanīyām āsurīṃ sampadaṃ prāṇi-viśeṣaṇatayā tān aham ity ataḥ prāktanair dvādaśabhiḥ ślokair vivṛṇoti pravṛttim iti  pravṛttiṃ pravṛtti-viṣayaṃ dharmaṃ ca-kārāt tat-pratipādakaṃ niṣedha-vākyaṃ cāsura-svabhāvā janā na jānanti  atas teṣu na śaucaṃ dvividhaṃ nāpy ācāro manv-ādibhir uktaḥ  na satyaṃ ca priya-hita-yathārtha-bhāṣaṇaṃ vidyate  śauca-satyayor ācārāntarbhāve 'pi brāhmaṇa-parivrājaka-nyāyena pṛthag-upādānam  aśaucā anācārā anṛta-vādino hy āsurā māyāvinaḥ prasiddhāḥ  viśvanāthaḥ : dharme pravṛttim adharmān nivṛttim  baladevaḥ : āsuraṃ sargam āha pravṛttiṃ ceti dvādaśabhiḥ  āsurā janā dharme pravṛttim adharmān nivṛttim ca na jānanti  ca-kārābhyāṃ tayoḥ pratipādake vidhi-niṣedha-vākye ca na jānanti  vedeṣv āsthābhāvād ity uktam  teṣu śaucaṃ bāhyābhyantaraṃ tat-pravṛtty-upayogi na vidyate  nāpy ācāro manvādibhir uktaḥ  na ca satyaṃ prāṇihitānubandhi yathā-dṛṣṭārtha-viṣaya-vākyam iti gṛdhra-gomāyuvat teṣām upadeśādi", "category": "Epic, Mahabharata", "book": "Bhagavad Gita", "position": "Chapter 16, Verse 7"}
{"quote": "asatyam apratiṣṭhaṃ te jagad āhur anīśvaram  aparaspara-saṃbhūtaṃ kim anyat kāma-haitukam", "category": "Epic, Mahabharata", "book": "Bhagavad Gita", "position": "Chapter 16, Verse 8"}
{"quote": "śrīdharaḥ : nanu vedoktayor dharmādharmayoḥ pravṛttiṃ nivṛttiṃ ca kathaṃ na viduḥ  kuto vā dharmādharmayor anaṅgīkāre jagataḥ sukha-duḥkhādi-vyavasthā syāt  kathaṃ vā śaucācārādi-viṣayān īśvarājñān ativarteran  īśvarānaṅgīkāre ca kuto jagad-utpattiḥ syāt  ata āha asatyam iti  nāsti satyaṃ veda-purāṇādi-pramāṇaṃ yasmin tādṛśaṃ jagad āhuḥ  vedādīnāṃ prāmāṇyaṃ na manyanta ity arthaḥ  tad uktaṃ trayo vedasya kartāro bhaṇḍa-dhūrta-niśācarā ity ādi  ataeva nāsti dharmādharma-rūpā pratiṣṭhā vyavasthā-hetur yasya tat  svābhāvikaṃ jagad-vaicitryam āhur ity arthaḥ  ataeva nāsti īśvaraḥ kartā vyavasthāpakaś ca yasya tādṛśaṃ jagad āhuḥ  tarhi kuto 'sya jagata utpattiṃ vadantīti  ata āha aparaspara-sambhūtam iti  aparaś cety aparasparam  aparasparato 'nonyataḥ strī-puruṣayor mithunāt sambhūtaṃ jagat  kim anyat  kāraṇam asya nāsti anyat kiñcit  kintu kāma-haitukam eva  strī-puruṣayor ubhayoḥ kāma eva pravāha-rūpeṇa hetur asyety āhur ity arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 8"}
{"quote": "nanu dharmādy apy asti kāraṇam ? nety āha kim anyat, anyad adṛṣṭaṃ kāraṇaṃ kim asti ? nāsty evety arthaḥ  adṛṣṭāṅgīkāre 'pi kvacid gatvā svabhāve paryavasānāt svābhāvikam eva jagad-vaicitryam astu dṛṣṭe sambhavaty adṛṣṭa-kalpanānavakāśāt  ataḥ kāma eva prāṇināṃ kāraṇaṃ nānyad adṛṣṭeśvarādīty āhur iti lokāyatika-dṛṣṭir iyam", "category": "Epic, Mahabharata", "book": "Bhagavad Gita", "position": "Chapter 16, Verse 8"}
{"quote": "nanu strī-puṃsayoḥ paraspara-prayatna-viśeṣād jagad etad utpannaṃ dṛśyata ity api bhrama eva kulālasya ghaṭotpādane jñānam iva mātāpitros tādṛśa-bālotpādane kila nāsti jñānm iti bhāvaḥ  kim anyat kim anyat vaktavyam iti bhāvaḥ  tasmād idaṃ jagat kāma-hetukaṃ kāmena svecchayaiva hetukā hetu-kalpakā yatra tat  yukti-balena ye yat paramāṇu-māyeśvarādikaṃ jalpayituṃ śaknuvanti te tad eva tasya hetuṃ vadantīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 8"}
{"quote": "atha lokāyatikānām āha kāma-hetukam iti  kim anyad vācym  strī-puruṣayoḥ kāma eva pravāhātmanā hetur asyeti svārthe ṭhañ  athavā jainānām āha kāmaḥ svecchayaiva hetur asyeti  yukti-balena yo yat kalpayituṃ śaknuyāt sa tad eva tasya hetuṃ vadatīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 8"}
{"quote": "etāṃ dṛṣṭim avaṣṭabhya naṣṭātmāno 'lpa-buddhayaḥ  prabhavanty ugra-karmāṇaḥ kṣayāya jagato 'hitāḥ", "category": "Epic, Mahabharata", "book": "Bhagavad Gita", "position": "Chapter 16, Verse 9"}
{"quote": "śrīdharaḥ : kiṃ ca etām iti  etāṃ lokāyatikānāṃ dṛṣṭiṃ darśanam āśritya naṣṭātmano malīmasa-cittāḥ santo 'lpa-buddhayo duṣṭārtha-mātra-matayaḥ  ateva ugraṃ hiṃsraṃ karma yeṣāṃ te ahitā vairiṇo bhūtvā jagataḥ kṣayāya prabhavanti udbhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 9"}
{"quote": "madhusūdanaḥ : iyaṃ dṛṣṭiḥ śāstrīya-dṛṣṭivad iṣṭaivety āśaṅkyāha etām iti  etāṃ prāg-uktāṃ lokāyatika-dṛṣṭim avaṣṭabhyālambya naṣṭatmāno bhraṣṭa-para-loka-sādhanā alpa-buddhayo dṛṣṭa-mātroddeśa-pravṛtta-mataya ugra-karmāṇo hiṃsā ahitāḥ śatravo jagataḥ prāṇi-jātasya kṣayāya vyāghra-sarpādi-rūpeṇa prabhavanti utpadyante  tasmād iyaṃ dṛṣṭir atyantādho-gati-hetutayā sarvātmanā śreyo 'rthibhir avaheyaivety arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 9"}
{"quote": "viśvanāthaḥ : evaṃ vādino 'surāḥ kecin naṣṭātmānaḥ kecid alpajñānāḥ kecid ugra-karmāṇaḥ svacchandācārā mahā-nārakino bhavantīty āha  etām ity ekādaśabhiḥ  avaṣṭabhya ālambya", "category": "Epic, Mahabharata", "book": "Bhagavad Gita", "position": "Chapter 16, Verse 9"}
{"quote": "baladevaḥ : sva-sva-mata-nirṇāyakāni darśanāni ca taiḥ kṛtāni yāny āsthāya jagad-vinaśyatīty āha etām iti jātyaika-vacanam  etāni darśanāny avaṣṭabhyālambyālpa-buddhayo naṣṭātmāno 'dṛṣṭa-dehādi-viviktātma-tattvā ugra-karmāṇo hiṃsā-paiśunya-pāruṣyādi-karma-niṣṭhā jagato 'hitāḥ śatravaś ca santasya kṣayāya prabhavanti parmārthāj jagad-bhraṃśayantīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 9"}
{"quote": "kāmam āśritya duṣpūraṃ dambha-māna-madānvitāḥ  mohād gṛhītvāsad-grāhān pravartante 'śuci-vratāḥ", "category": "Epic, Mahabharata", "book": "Bhagavad Gita", "position": "Chapter 16, Verse 10"}
{"quote": "śrīdharaḥ : api ca kāmam āśrityeti  duṣpūraṃ purayitum aśakyaṃ kāmam āśritya dambhādibhir yuktāḥ santaḥ kṣudra-devatārādhanādau pravartante  katham  asad-grāhān gṛhītvā anena mantreṇaitāṃ devatām ārādhya mahā-nidhīn sādhayiṣyāma ity ādīn durāgrahān moha-mātreṇa svīkṛtya pravartante  aśuci-vratāḥ aśucīni madya-māṃsādi-viṣayīṇi vratāni yeṣāṃ te", "category": "Epic, Mahabharata", "book": "Bhagavad Gita", "position": "Chapter 16, Verse 10"}
{"quote": "madhusūdanaḥ : te ca yadā kenacit karmaṇā manuṣya-yonim āpadyante, tadā kāmaṃ tat tad dṛṣṭa-viṣayābhilāṣaṃ duṣpūraṃ pūrayitum aśakyaṃ dambhenādhārmikatve 'pi dhārmikatva-khyāpanena mānenāpūjyatve 'pi pūjyatva-khyāpanena madenotkarṣa-rahitatve 'py utkarṣa-viśeṣādhyāropeṇa mahad-avadhīraṇā-hetunānvitā asad-grāhān aśubha-niścayān anena mantreṇemāṃ devatām ārādhya kāminīnām ākarṣaṇaṃ kariṣyāmaḥ, anena mantreṇemāṃ devatām ārādhya mahānidhīn sādhayiṣyāma ity ādi-durāgraha-rūpān mohād avivekād gṛhītvā na tu śāstrāt, aśuci-vratāḥ pravartante yatra kutrāpy avaidike dṛṣṭa-phale kṣudra-devatārādhanādāv iti śeṣaḥ  etādṛśāḥ patanti narake 'śucāv ity agrimeṇānvayaḥ", "category": "Epic, Mahabharata", "book": "Bhagavad Gita", "position": "Chapter 16, Verse 10"}
{"quote": "viśvanāthaḥ : asad-grāhān pravartante kumate eva pravṛttā bhavanti  aśucīni śaucācāra-varjitāni vratāni yeṣāṃ te", "category": "Epic, Mahabharata", "book": "Bhagavad Gita", "position": "Chapter 16, Verse 10"}
{"quote": "baladevaḥ : atha teṣāṃ durvṛttatāṃ durācāratāṃ cāha kāmam iti  duṣpūraṃ kāmaṃ viṣaya-tṛṣṇām āśritya mohān na tu śāstrād asad-grāhān gṛhītvāśuci-vratāḥ santaḥ pravartante  asad-grāhān duṣṭa-nakravad ātma-vināśakān kalpita-devatā-tan-mantra-tad-ārādhana-nimittaka-kāminī-pārthiva-nidhy-ākarṣaṇa-rūpān durāgrahān ity arthaḥ  aśucīni śmaśāna-niṣevaṇa-madya-māṃsa-viṣayāṇi vratāni yeṣāṃ te  dambhenādhariṣṭhatve 'pi dharmiṣṭhatva-khyāpanena mānenāpūjyatve 'pi pūjyatvaṃ khyāpanena madenaānutkṛṣṭatve 'py utkṛṣṭatvāropaṇena cānvitāḥ", "category": "Epic, Mahabharata", "book": "Bhagavad Gita", "position": "Chapter 16, Verse 10"}
{"quote": "cintām aparimeyāṃ ca pralayāntām upāśritāḥ  kāmopabhoga-paramā etāvad iti niścitāḥ", "category": "Epic, Mahabharata", "book": "Bhagavad Gita", "position": "Chapter 16, Verse 11"}
{"quote": "śrīdharaḥ : kiṃ ca cintām iti  pralayo maraṇam evānto yasyāstām aparimeyāṃ parimātum aśakyāṃ cintām āśritāḥ  nityaṃ cintāparā ity arthaḥ  kāmopabhoga eva paramo yeṣāṃ te  etāvad iti kāmopabhoga eva paramaḥ puruṣārtho nānyad astīti kṛta-niścayāḥ  artha-sañcayān īhantu ity uttareṇānvayaḥ  tathā ca bārhaspatyaṃ sūtraṃ - kāma evaikaḥ puruṣārtha iti  caitanya-viśiṣṭaḥ kāmaḥ puruṣa iti ca", "category": "Epic, Mahabharata", "book": "Bhagavad Gita", "position": "Chapter 16, Verse 11"}
{"quote": "sadānanta-cintā-parā api na kadācit pāralaukika-cintāyutāḥ kiṃ tu kāmopabhoga-paramāḥ kāmyanta iti kāmā dṛṣṭāḥ śabdādayo viṣayās tad-upabhoga eva paramaḥ puruṣārtho na dharmādir yeṣāṃ te tathā  pāralaukikam uttamaṃ sukhaṃ kuto na kāmayante tatrāha etāvad dṛṣṭam eva sukhaṃ nānyad etac charīra-viyoge bhogyaṃ sukham asti etat kāyātiriktasya bhoktur abhāvād iti niścitā evaṃ-niścayavantaḥ  tathā ca bārhaspatyaṃ sūtraṃ caitanya-viśiṣṭaḥ kāyaḥ puruṣaḥ, kāma evaikaḥ puruṣārthaḥ iti ca", "category": "Epic, Mahabharata", "book": "Bhagavad Gita", "position": "Chapter 16, Verse 11"}
{"quote": "baladevaḥ : aparimeyām aparā pralayāntāṃ ca maraṇa-kālāvadhi-sādhya-vastu-viṣayāṃ cintām upāśritaḥ kāmopabhogaḥ samyag-viṣaya-sevaiva paramaḥ pumartho yeṣāṃ te  etāvad eva kāmopabhoga-mātram evaihikam  na tvato 'nyat pāralaukikaṃ sukham astīti kṛta-niścayāḥ", "category": "Epic, Mahabharata", "book": "Bhagavad Gita", "position": "Chapter 16, Verse 11"}
{"quote": "āśā-pāśa-śatair baddhāḥ kāma-krodha-parāyaṇāḥ  īhante kāma-bhogārtham anyāyenārtha-saṃcayān", "category": "Epic, Mahabharata", "book": "Bhagavad Gita", "position": "Chapter 16, Verse 12"}
{"quote": "śrīdharaḥ : ataeva āśeti  āśā eva pāśāḥ  teṣāṃ śatair baddhā itas tata ākṛṣyamāṇāḥ  kāma-krodha-parāyaṇāḥ kāma-krodhau param-ayanāśrayo yeṣāṃ te  kāma-bhogārtham anyāyena cauryādinārthānāṃ sañcayān rāśīn īhanta icchanti", "category": "Epic, Mahabharata", "book": "Bhagavad Gita", "position": "Chapter 16, Verse 12"}
{"quote": "madhusūdanaḥ : ta īdṛśā asurāḥ aśakyopāyārtha-viṣayā anavagatopāyārtha-viṣayā vā prārthanā āśāstā eva pāśā iva bandhana-hetutvāt pāśās teṣāṃ śataiḥ samūhair baddhā iva śreyasaḥ pacyāvyetas tata ākṛṣya nīyamānāḥ kāma-krodhau param ayanam āśrayo yesāṃ te kāma-krodha-parāyaṇāḥ strī-vyatikarābhilāṣa-parāniṣṭābhilāṣābhyāṃ sadā parigṛhītā iti yāvat  īhante kartuṃ ceṣṭante kāma-bhogārthaṃ na tu dharmārtham anyāyena parasva-haraṇādinārtha-saṃcayān dhana-rāśīn  saṃcayān iti bahu-vacanena dhana-prāptāv api tat-tṛṣṇānuvṛtter viṣaya-prāpti-vardhamāna-tṛṣṇatva-rūpo lobho darśitaḥ", "category": "Epic, Mahabharata", "book": "Bhagavad Gita", "position": "Chapter 16, Verse 12"}
{"quote": "baladevaḥ : āśeti spaṣṭam  īhante kartuṃ ceṣṭante anyāyena kūṭa-sākṣyeṇa cauryeṇa ca", "category": "Epic, Mahabharata", "book": "Bhagavad Gita", "position": "Chapter 16, Verse 12"}
{"quote": "idam adya mayā labdham idaṃ prāpsye manoratham  idam astīdam api me bhaviṣyati punar dhanam", "category": "Epic, Mahabharata", "book": "Bhagavad Gita", "position": "Chapter 16, Verse 13"}
{"quote": "śrīdharaḥ : teṣāṃ manorathaṃ kathayan naraka-prāptim āha idam adya mayeti caturbhiḥ  prāpsye prāpsyāmi  manorathaṃ manasaḥ priyam  spaṣṭam anyat  eteṣāṃ ca trayāṇāṃ ślokānām ity ajñāna-vimohitāḥ santo narake patantīti caturthenānvayaḥ", "category": "Epic, Mahabharata", "book": "Bhagavad Gita", "position": "Chapter 16, Verse 13"}
{"quote": "madhusūdanaḥ : teṣām īdṛśīṃ dhana-tṛṣṇānuvṛttiṃ manorājya-kathanena vivṛṇoti idam iti  idaṃ dhanam adyedānīṃ anenopāyena mayā labdham  idaṃ tad anya-manorathaṃ manas-tuṣṭi-karaṃ śīghram eva prāpsye  idaṃ puraiva saṃcitaṃ mama gṛhe 'sti  idam api bahutaraṃ bhaviṣyaty āgāmini saṃvatsare punar dhanam  evaṃ dhana-tṛṣṇākulāḥ patanti narake 'śucāv ity agrimeṇānvayaḥ", "category": "Epic, Mahabharata", "book": "Bhagavad Gita", "position": "Chapter 16, Verse 13"}
{"quote": "baladevaḥ : teṣāṃ dhanāśānuvṛttiṃ manorājyoktyā vivṛṇvan naraka-nipātam āha idam iti caturbhiḥ  idaṃ kṣetraṃ paśu-putrādi mayaivādya sva-dhī-balena labdham  imaṃ manorathaṃ manaḥ-priyam artham aham eva sva-balena prāpsyāmi, svabalenaiva labdham idaṃ dhanaṃ mama sampraty asti  idam iṣyamāṇaṃ dhanam āgāmi-varṣe mad-balenaiva me bhaviṣyati  na tv adṛṣṭa-balena īśvara-prasādena vety arthaḥ  evaṃ dhana-tṛṣṇāṃ prapañcya duṣṭaṃ bhāvaṃ prapañcayati asāv iti  yajña-dattākhyo 'sau śatrur mayātibalinā hataḥ  aparān api śatrūn aham eva haniṣyāmi  teṣāṃ dāra-dhanādi ca neṣyāmīti ca-śabdāt matto na ko 'pi jīved iti bhāvaḥ  nanv īśvarecchām adṛṣṭaṃ ca kecij jaya-hetum āhus tatrāhaaham eveśvaraḥ svatantro yad ahaṃ bhogī svato nikhila-bhoga-sampannaḥ siddho 'smīti  yadi kaścid īśvaraṃ kalpayati  tarhi sa mām eveśvaraṃ kalpayatu na tu matto 'nyam anupalabdher iti bhāvaḥ", "category": "Epic, Mahabharata", "book": "Bhagavad Gita", "position": "Chapter 16, Verse 13"}
{"quote": "asau mayā hataḥ śatrur haniṣye cāparān api  īśvaro 'ham ahaṃ bhogī siddho 'haṃ balavān sukhī", "category": "Epic, Mahabharata", "book": "Bhagavad Gita", "position": "Chapter 16, Verse 14"}
{"quote": "śrīdharaḥ : asāv iti  siddhaḥ kṛta-kṛtyaḥ  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 16, Verse 14"}
{"quote": "madhusūdanaḥ : evaṃ lobhaṃ prapañcya tad-abhiprāya-kathanenaiva teṣāṃ krodhaṃ prapañcayati asāv iti  asau devadatta-nāmā mayā hataḥ śatrur atidurjayaḥ  ata idānīm anāyāsena haniṣye ca haniṣyāmi aparān sarvān api śatrūn  na ko 'pi mat-sakāśāj jīviṣyatīty aper arthaḥ  ca-kārān na kevalaṃ haniṣyāmi tān kiṃ tu teṣāṃ dāra-dhanādikam api grahīṣyāmīty abhiprāyaḥ  kutas tavaitādṛśaṃ sāmarthyaṃ tvat-tulyānāṃ tvad-adhikānāṃ vā śatrūṇāṃ sambhavād ity ata āha - īśvaro 'haṃ na kevalaṃ mānuṣo yena mat-tulyo 'dhiko vā kaścit syāt  kim ete kariṣyanti varākāḥ sarvathā nāsti mat-tulyaḥ kaścid ity anenābhiprāyeṇśvaratvaṃ vivṛṇoti  yasmād ahaṃ bhogī sarvair bhogopakaraṇair upetaḥ siddho 'haṃ putra-bhṛtyādibhiḥ sahāyaiḥ saṃpannaḥ svato 'pi balavān atyojasvī sukhī sarvathā nīrogaḥ", "category": "Epic, Mahabharata", "book": "Bhagavad Gita", "position": "Chapter 16, Verse 14"}
{"quote": "āḍhyo 'bhijanavān asmi ko 'nyo 'sti sadṛśo mayā  yakṣye dāsyāmi modiṣya ity ajñāna-vimohitāḥ", "category": "Epic, Mahabharata", "book": "Bhagavad Gita", "position": "Chapter 16, Verse 15"}
{"quote": "śrīdharaḥ : kiṃ ca āḍhya iti  āḍhyo dhanādi-sampannaḥ  abhijanavān kulīnaḥ  yakṣye yāgādy-anuṣṭhānenāpi dīkṣitāntarebhyaḥ sakāśān mahatīṃ pratiṣṭhāṃ prāpsyāmi  dāsyāmis tāvakebhyaḥ  modiṣye harṣaṃ prāpsyāmi ity evam ajñānena vimohitā mithyābhiniveśaṃ prāpitāḥ", "category": "Epic, Mahabharata", "book": "Bhagavad Gita", "position": "Chapter 16, Verse 15"}
{"quote": "madhusūdanaḥ : nanu dhanena kulena vā kaścit tat-tulyaḥ syād ity ata āha āḍhya iti  āḍhyo dhanī, abhijanavān kulīno 'py aham evāsmi  ataḥ ko 'nyo 'sti sadṛśo mayā na ko 'pīty arthaḥ  yogena dānena vā kaścit tat-tulyaḥ syād ity ata āha -- yakṣye yāgenāpy anyān abhibhaviṣyāmi, dāsyāmi dhanaṃ stāvakebhyo naṭādibhyaś ca  tataś ca modiṣye harṣaṃ lapsye nartakyādibhiḥ sahety evam ajñānenāvivekena vimohitā vividhaṃ mohaṃ bhrama-paramparāṃ prāpitāḥ", "category": "Epic, Mahabharata", "book": "Bhagavad Gita", "position": "Chapter 16, Verse 15"}
{"quote": "aneka-citta-vibhrāntā moha-jāla-samāvṛtāḥ  prasaktāḥ kāma-bhogeṣu patanti narake 'śucau", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "śrīdharaḥ : evambhūtā yat prāpnuvanti tac chṛṇu aneketi  anekeṣu manoratheṣu pravṛttaṃ cittam anke-cittam  tena vibhrāntā vikṣiptāḥ  tenaiva mohamayena jālena samāvṛtāḥ  matsyā iva sūtramayena jālena yantritāḥ  evaṃ kāma-bhogeṣu prasaktā abhiniviṣṭā santo 'śucau kalmaṣe narake patanti", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "madhusūdanaḥ : ukta-prakārair anekaiś cittais tat-tad-duṣṭa-saṅkalpair vividhaṃ bhrāntāḥ, yato moha-jāla-samāvṛtāḥ moho hitāhita-vastu-vivekāsāmarthyaṃ tad eva jālam ivāvaraṇātmakatvena bandha-hetutvāt  tena samyag-āvṛtāḥ sarvato veṣṭitā matsyā iva sūtramayena jālena para-vaśī-kṛtā ity arthaḥ  ata eva svāniṣṭa-sādhanesv api kāma-bhogeṣu prasaktāḥ sarvathā tad-eka-parāḥ pratikṣaṇam upacīyamāna-kalmaṣāḥ patanti narake vaitaraṇyādāv aśucau viṇ-mūtra-śleṣmādi-pūrṇe  viśvanāthaḥ : aśucau narake vaitarṇyādau  baladevaḥ : nothing.", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "ātma-saṃbhāvitāḥ stabdhā dhana-māna-madānvitāḥ  yajante nāma-yajñais te dambhenāvidhi-pūrvakam", "category": "Epic, Mahabharata", "book": "Bhagavad Gita", "position": "Chapter 16, Verse 17"}
{"quote": "śrīdharaḥ : yaksya iti ca yas teṣāṃ manoratha uktaḥ sa kevalaṃ dambhāhaṅkārādi-pradhāna eva na tu sāttvika ity abhiprāyeṇāha ātmeti dvābhyām  ātmanaiva sambhāvitāḥ pūjyatāṃ nītāḥ  na tu sādhubhiḥ kaiścit  ataeva stabdhā anamrāḥ  dhanena yo manomadaś ca tābhyāṃ samanvitāḥ santas te  nāma-mātreṇa ye yajñās te nāma-yajñāḥ  yad vā dīkṣitaḥ soma-yājīty evam ādi nāma-mātra-prasiddhaye ye yajñās tair yajante  katham  dambhena  na tu śraddhayā  avidhi-pūrvakaṃ ca yathā bhavati tathā", "category": "Epic, Mahabharata", "book": "Bhagavad Gita", "position": "Chapter 16, Verse 17"}
{"quote": "madhusūdanaḥ : nanu teṣām api keṣāṃcid vaidike karmaṇi yāga-dānādau pravṛtti-darśanād ayuktaṃ narake patanam iti nety āha ātma-sambhāvitā iti  sarva-guṇa-viśiṣṭatā vayam ity ātmanaiva saṃbhāvitāḥ pūjyatāṃ prāpitā na tu sādhubhiḥ kaiścit  stabdhā anamrāḥ  yato dhana-māna-madānvitā dhana-nimitto yo māna ātmani pūjyatvātiśayādhyāsas tan-nimittaś ca yo madaḥ parasmin gurvādāv apy apūjyatvābhimānas tābhyām anvitās te nāma-yajñaiḥ nāma-mātrair yajñair na tāttvikair dīkṣitāḥ soma-yājīty ādinām amātra-sampādakair vā yajñair avidhi-pūrvakaṃ vihitāṅgeti-kartavyatā-rahitair dambhena dharma-dhvajitayā na tu śraddhayā yajante  atas tat-phala-bhājo na bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 17"}
{"quote": "viśvanāthaḥ : ātmanaiva sambhāvitāḥ pūjyatāṃ nītā na tu sādhubhiḥ kaiścid ity arthaḥ  ataeva stabdhā anamrāḥ  nāma-mātreṇaiva ye yajñās te nāma-yajñās taiḥ", "category": "Epic, Mahabharata", "book": "Bhagavad Gita", "position": "Chapter 16, Verse 17"}
{"quote": "baladevaḥ : ātmanaiva sambhāvitāḥ śraiṣṭhyaṃ nītāḥ  na tu śāstrajñaiḥ sadbhiḥ  stabdhāḥ anamrāḥ  dhanena sampadā mānena ca paramahaṃso mahā-śramaṇaḥ śrī-pūjya-pādo mahā-pūjāvid ity evaṃ lakṣaṇena ssat-kāreṇa yo mado garvas tenānvitāḥ  nāma-yajñair nāma-mātreṇa yajñaiḥ pūjā-vidhibhiḥ sva-kalpitā devatā yajante sva-svakānāṃ gṛhiṇām abhyudayāya dambhena dharma-dhvajitvena viśiṣṭā virakta-veśāḥ santa ity arthaḥ  avidhi-pūrvakam aveda-vihitaṃ yathā bhavati tathā", "category": "Epic, Mahabharata", "book": "Bhagavad Gita", "position": "Chapter 16, Verse 17"}
{"quote": "ahaṃkāraṃ balaṃ darpaṃ kāmaṃ krodhaṃ ca saṃśritāḥ  mām ātma-para-deheṣu pradviṣanto 'bhyasūyakāḥ", "category": "Epic, Mahabharata", "book": "Bhagavad Gita", "position": "Chapter 16, Verse 18"}
{"quote": "śrīdharaḥ : avidhi-pūrvakatvam eva prapañcayati ahaṅkāram iti  ahaṅkārādīn saṃśritāḥ santaḥ ātma-para-deheṣv ātma-deheṣu para-deheṣu ca cid-aṃśena sthitaṃ māṃ pradviṣanto yajante  dambha-yajñeṣu śraddhāyā abhāvād ātmano vṛthaiva pīḍā bhavati  tathā paśv-ādīnām apy avidhinā hiṃsāyāṃ caitanya-droha evāvaśiṣyata iti pradviṣanta ity uktam  abhyasūyakāḥ san-mārga-vartināṃ guṇeṣu doṣāropakāḥ", "category": "Epic, Mahabharata", "book": "Bhagavad Gita", "position": "Chapter 16, Verse 18"}
{"quote": "avyaktaṃ vyaktim āpannaṃ manyante mām abuddhayaḥ [gītā 8.23] iti cānyatra  tathā ca bhajanīye dveṣān na bhaktyā pūtanā teṣāṃ sambhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 18"}
{"quote": "viśvanāthaḥ : māṃ paramātmānam amānayanta eva pradviṣantaḥ  yad vā ātma-parāḥ paramātma-parāyaṇāḥ sādhavas teṣāṃ deheṣu sthitaṃ māṃ pradviṣantaḥ sādhu-deha-dveṣād eva mad-dveṣa iti bhāvaḥ  abhyasūyakāḥ sādhūnāṃ guṇeṣu doṣāropakāḥ", "category": "Epic, Mahabharata", "book": "Bhagavad Gita", "position": "Chapter 16, Verse 18"}
{"quote": "baladevaḥ : sarvathā veda-tat-pratipādyeśvarāvamantarāc ta ity āha ahaṅkāram iti  ahaṅkārādīn saṃśritās te ātmanaḥ pareṣāṃ ca deheṣu niyāmakatayā bhartṛtayā cāvasthitaṃ māṃ sarveśvaraṃ mad-viṣayakaṃ vedaṃ ca pradviṣanto 'vajñayākurvanto bhavanti  abhyasūyakāḥ kuṭila-yuktibhir mama vedasya ca guṇeṣu doṣān āropayantaḥ  aham eva svatantraḥ karomīty ahaṅkāraḥ  aham eva parākramīti balam  mat-tulyo na ko 'py astīti darpaḥ  mad-icchaiva sarva-sādhiketi kāmaḥ  mat-pratīpam aham eva haniṣyāmīti krodhaś ca", "category": "Epic, Mahabharata", "book": "Bhagavad Gita", "position": "Chapter 16, Verse 18"}
{"quote": "tān ahaṃ dviṣataḥ krūrān saṃsāreṣu narādhamān  kṣipāmy ajasram aśubhān āsurīṣv eva yoniṣu", "category": "Epic, Mahabharata", "book": "Bhagavad Gita", "position": "Chapter 16, Verse 19"}
{"quote": "śrīdharaḥ : teṣāṃ ca kadācid api āsura-svabhāva-pracyutir na bhavatīty āha tān iti dvābhyām  tān ahaṃ dviṣataḥ krūrān saṃsāreṣu janma-mṛtyu-mārgeṣu tatrāpy āsurīṣv evātikrūrāsu vyāghra-sarpādi-yoniṣu ajasram anavarataṃ kṣipāmi  teṣāṃ pāpa-karmaṇāṃ tādṛśaṃ phalaṃ dadāmīty arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 19"}
{"quote": "madhusūdanaḥ : teṣāṃ tvat-kṛpayā kadācin nistāraḥ syād iti nety āha tān iti  tān san-mārga-pratipakṣa-bhūtān dviṣataḥ sādhūn mā ca krūrān hiṃsā-parān ato narādhamān atininidtān ajasraṃ santatam aśubhān aśubha-karma-kāriṇo 'haṃ sarva-karma-phala-dāteśvaraḥ saṃsāreṣv eva naraka-saṃsaraṇa-mārgeṣu kṣipāmi pātayāmi  naraka-gatāś cāsurīṣv evātikrūrāsu vyāghra-sarpādi-yoniṣu tat-tat-karma-vāsanānusāreṇa kṣipāmīty anuṣajyate  etādṛśeṣu drohiṣu nāsti mameśvarasya kṛpety arthaḥ  tathā ca śrutiḥ - atha ya iha kapūya-caraṇā abhyāśo ha yat te kapūyāṃ yonim āpadyerañ śva-yoniṃ vā sūkara-yoniṃ vā caṇḍāla-yoniṃ vā [chāu 5.10.7] iti  kapūya-caraṇāḥ kutsita-karmāṇo 'bhyāśo ha śīghram eva kapūyāṃ kutsitāṃyonim āpadyanta iti śruter arthaḥ  ata eva pūrva-pūrva-karmānusāritvān neśvarasya vaiṣamyaṃ nairghṛṇyaṃ vā  tathā ca pāramarṣaṃ sūtraṃ - vaiṣamya-nairghṛṇye na sāpekṣatvāt tathā hi darśayati [vs 2.1.34] iti  evaṃ ca pāpa-karmāṇy eva teṣāṃ kārayati bhagavāṃs teṣu tad-bīja-sattvāt  kāruṇikatve 'pi tāni na nāśayati tan-nāśaka-puṇyopacayābhāvāt purṇyopacayaṃ na kārayati teṣām ayogyatvāt  na hīśvaraḥ pāṣāṇeṣu yavāṅkurān karoti  īśvaratvād ayogyasyāpi yogyatāṃ sampādayituṃ śaknotīti cet, śaknoty eva satya-saṅkalpatvāt yadi saṅkalpayet  na tu saṅkalpayati ājñā-laṅghiṣu svabhakta-drohiṣu durātma-sva-prasannatvāt  ata eva śrūyate - eṣa u hy eva sādhu karma kārayati taṃ yam unninīṣate, eṣa u evāsādhu karma kārayati taṃ yam adho ninīṣate iti  yeṣu prasāda-kāraṇam asty ājñā-pālanādi teṣu prasīdati  yeṣu tu tad-vaiparītyaṃ teṣu na prasīdati sati kāraṇe kāryaṃ kāraṇābhāve kāryābhāva iti kim atra vaiṣamyam  parāt tu tac chruteḥ [vs. 2.3.39] iti nyāyāc ca  antato gatvā kiṃcid vaiṣamyāpādane mahā-māyatvād adoṣaḥ", "category": "Epic, Mahabharata", "book": "Bhagavad Gita", "position": "Chapter 16, Verse 19"}
{"quote": "baladevaḥ : eṣām āsura-svabhāvān kvacid api vimokṣo na bhavatīty āha tān iti dvābhyām  āsurīṣv eva hiṃsā-tṛṣṇādi-yuktāsu mleccha-vyādha-yoniṣu tat-tat-karmānu-guṇa-phaladaḥ sarveśvaro 'ham ajasraṃ punaḥ punaḥ kṣipāmi", "category": "Epic, Mahabharata", "book": "Bhagavad Gita", "position": "Chapter 16, Verse 19"}
{"quote": "āsurīṃ yonim āpannā mūḍhā janmani janmani  mām aprāpyaiva kaunteya tato yānty adhamāṃ gatim", "category": "Epic, Mahabharata", "book": "Bhagavad Gita", "position": "Chapter 16, Verse 20"}
{"quote": "śrīdharaḥ : kiṃ ca āsurīm iti  te ca mām aprāpyaiva iti eva-kāreṇa mat-prāpti-śaṅkāpi kutas teṣām  mat-prāpty-upāyaṃ san-mārgam aprāpya tato 'py adhamāṃ kṛmi-kīṭādi-yoniṃ yāntīty uktam  śeṣaṃ spaṣṭam", "category": "Epic, Mahabharata", "book": "Bhagavad Gita", "position": "Chapter 16, Verse 20"}
{"quote": "ihaiva naraka-vyādheś cikitsāṃ na karoti yaḥ  gatvā nirauṣadhaṃ sthānaṃ sa-rujaḥ kiṃ kariṣyati  iti", "category": "Epic, Mahabharata", "book": "Bhagavad Gita", "position": "Chapter 16, Verse 20"}
{"quote": "nanv īśvaraḥ satya-saṅkalpatvāday ayogyasyāpi yogyatāṃ śaknuvāt kartum iti cet, śaknuyād eva  yadi saṅkalpayet bījābhāvān na saṅkalpayatīty atas tasyā vaiṣamyam āha sūtrakāraḥ - vaiṣyamya-niarghṛṇye na [vs 2.1.35] ity ādinā  tataś ca tān aham ity ādi-dvayaṃ sūpapannam  ete nāstikāḥ sarvadā nārakino darśitāḥ  ye tu śāpād asurās tad-anuyāyinaś ca rājanyāḥ pratyakṣe upendra-nṛhari-varāhādau viṣṇau sva-śatru-pakṣatvena vidveṣiṇo 'pi veda-vaidika-karma-parāḥ sarva-niyantāraṃ kāla-śaktikam apratyakṣaṃ sarveśvaraṃ manyante  te tūpendrādibhir nihatāḥ kramāt tyajanty āsurī-yonim  kṛṣṇena nihatās tu vimucyante ceti  na te veda bāhyāḥ", "category": "Epic, Mahabharata", "book": "Bhagavad Gita", "position": "Chapter 16, Verse 20"}
{"quote": "trividhaṃ narakasyedaṃ dvāraṃ nāśanam ātmanaḥ  kāmaḥ krodhas tathā lobhas tasmād etat trayaṃ tyajet", "category": "Epic, Mahabharata", "book": "Bhagavad Gita", "position": "Chapter 16, Verse 21"}
{"quote": "śrīdharaḥ : uktānām āsura-doṣāṇāṃ madhye sakala-doṣa-mūla-bhūtaṃ doṣa-trayaṃ sarvathā varjanīyam ity āha trividham iti  kāmaḥ krodho lobhaś ceti idaṃ trividhaṃ narakasya dvāram  ata evātmano nāśanaṃ nīcayoni-prāpakam  tasmād etat trayaṃ sarvātmanā tyajet", "category": "Epic, Mahabharata", "book": "Bhagavad Gita", "position": "Chapter 16, Verse 21"}
{"quote": "madhusūdanaḥ : nanv āsurī sampad ananta-bhedavatī kathaṃ puruṣāyuṣeṇāpi parihartuṃ śakyaitetvāśaṅkya tāṃ saṅkṣipyāha trividham iti  idaṃ trividhaṃ tri-prakāraṃ narakasya prāptau dvāraṃ sādhanaṃ sarvasyā āsuryāḥ sampado mūla-bhūtam ātmano nāśanaṃ sarva-puruṣārthāyogyatā-sampādanenātyantādhama-yoni-prāpakam  kiṃ tat ? ity ata āha kāmaḥ krodhas tathā lobha iti  prāg vyākhyātam  yasmād etat trayam eva sarvānartha-mūlaṃ tasmād etat trayaṃ tyajet  etat-traya-tyāgenaiva sarvāpy āsurī sampat tyaktā bhavati  etat-traya-tyāgaś cotpannasya vivekena kārya-pratibandhaḥ  tataḥ paraṃ cānutpattir iti draṣṭavyam", "category": "Epic, Mahabharata", "book": "Bhagavad Gita", "position": "Chapter 16, Verse 21"}
{"quote": "viśvanāthaḥ : tad evam āsurīḥ samapttīr vistārya proktā itas tataḥ sādhūktam mā śucaḥ sampadaṃ daivīm abhijāto 'si bhārata iti  kiṃ vāsurāṇām etat trikam eva svābhāvikam ity āha trividham iti", "category": "Epic, Mahabharata", "book": "Bhagavad Gita", "position": "Chapter 16, Verse 21"}
{"quote": "baladevaḥ : nanv āsurīṃ prakṛtiṃ naraka-hetuṃ śrutvā ye manuṣyās tāṃ parihartum icchanti  taiḥ kim anuṣṭheyam iti cet tatrāha trividham iti  etat-traya-parihāre tasyāḥ parihāraḥ syād ity arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 21"}
{"quote": "etair vimuktaḥ kaunteya tamo-dvārais tribhir naraḥ  ācaraty ātmanaḥ śreyas tato yāti parāṃ gatim", "category": "Epic, Mahabharata", "book": "Bhagavad Gita", "position": "Chapter 16, Verse 22"}
{"quote": "śrīdharaḥ : tyāge ca viśiṣṭaṃ phalam āha etair iti  tamaso narakasya dvāra-bhūtair etais tribhiḥ kāmādibhir vimukto nara ātmanaḥ śreyaḥ sādhanaṃ tapo-yogādikam ācarati  tataś ca mokṣaṃ prāpnoti", "category": "Epic, Mahabharata", "book": "Bhagavad Gita", "position": "Chapter 16, Verse 22"}
{"quote": "baladevaḥ : tat-tyāge phalam āha etair iti  śreyaḥ svāśrama-karmādi-śreyaḥ-sādhanam  parāṃ gatiṃ muktim", "category": "Epic, Mahabharata", "book": "Bhagavad Gita", "position": "Chapter 16, Verse 22"}
{"quote": "yaḥ śāstra-vidhim utsṛjya vartate kāma-kārataḥ  na sa siddhim avāpnoti na sukhaṃ na parāṃ gatim", "category": "Epic, Mahabharata", "book": "Bhagavad Gita", "position": "Chapter 16, Verse 23"}
{"quote": "śrīdharaḥ : kāmādi-tyāgaś ca sva-dharmācaraṇaṃ vinā na sambhavatīty āha ya iti  śāstra-vidhiṃ veda-vihitaṃ dharmam utsṛjya yaḥ kāma-cārato yathecchaṃ vartate sa siddhiṃ tattva-jñānaṃ na prāpnoti  na ca parāṃ gatiṃ mokṣaṃ prāpnoti", "category": "Epic, Mahabharata", "book": "Bhagavad Gita", "position": "Chapter 16, Verse 23"}
{"quote": "madhusūdanaḥ : yasmād aśreyo nācaraṇasya śreya-ācaraṇasya ca śāstram eva nimittaṃ tayoḥ śāstraika-gamyatvāt tasmāt ya iti  śiṣyate 'nuśiṣyate 'pūrvo 'rtho bodhyate 'neneti śāstraṃ vedas tad-upajīvi-smṛti-purāṇādi ca  tat-sambandhī vidhi-liṅ-ādi-śabdaḥ kuryān na kuryād ity evaṃ-pravartanānvartanātmakaḥ kartavyākartavya-jñāna-hetur vidhi-niṣedhākhyas taṃ śāstra-vidhim vidhi-niṣedhātiriktam api brahma-pratipādakaṃ śāstram astīti sūcayituṃ vidhi-śabdaḥ  utsṛjyāśraddhayā parityajya kāma-kārataḥ svecchā-mātreṇa vartate vihitam api nācarati niṣiddham apy ācarati yaḥ sa siddhim puruṣārtha-prāpti-yogyatām antaḥ-karaṇa-śuddhiṃ karmāṇi kurvann api nāpnoti, na sukham aihikaṃ, nāpi parāṃ gatim svargaṃ mokṣaṃ vā  viśvanāthaḥ : āstikyavata eva śreya ity āha ya iti kāma-cārataḥ  baladevaḥ : kāmādi-tyāgaḥ sva-dharmād vinā na bhavet  sva-dharmaś ca śāstrād vinā na sidhyed ataḥ śāstram evāstheyaṃ sudhiyety āha ya iti  kāma-cārataḥ svācchandyena yo vartate vihitam api na karoti  niṣiddham api karotīty arthaḥ  sa siddhiṃ pumarthopāya-bhūtāṃ hṛd-viśuddhiṃ naivāpnoti  sukham upaśamātmakaṃ ca parāṃ gatiṃ muktiṃ kuto vāpnuyāt", "category": "Epic, Mahabharata", "book": "Bhagavad Gita", "position": "Chapter 16, Verse 23"}
{"quote": "tasmāc chāstraṃ pramāṇaṃ te kāryākārya-vyavasthitau  jñātvā śāstra-vidhānoktaṃ karma kartum ihārhasi", "category": "Epic, Mahabharata", "book": "Bhagavad Gita", "position": "Chapter 16, Verse 24"}
{"quote": "śrīdharaḥ : phalitam āha tasmād iti  idaṃ kāryam idam akāryam ity asyāṃ vyavasthāyāṃ te tava śāstraṃ śruti-smṛti-purāṇādikam eva pramāṇam  ataḥ śāstra-vidhānoktaṃ karma jñātvā iha karmādhikāre vartmāno yathā 'dhikāraṃ karma kartum arhasi tan-mūlatvāt sattva-śuddhi-samyag jñāna-muktīnām ity arthaḥ", "category": "Epic, Mahabharata", "book": "Bhagavad Gita", "position": "Chapter 16, Verse 24"}
{"quote": "iti śrīśrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ daivāsura-sampad-vibhāga-yogo nāma ṣoḍaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "madhusūdanaḥ : yasmād evam tasmād iti  yasmāc chāstra-vimukhatayā kāmādhīna-pravṛttir aihika-pāratrika-sarva-puruṣārtha-yogyas tasmāt te tava śreyo 'rthinaḥ kāryākārya-vyavasthitau kiṃ kāryaṃ kim akāryam iti viṣaye śāstraṃ veda-tad-upajīvi-smṛti-purāṇādikam eva pramāṇaṃ bodhakaṃ nānyat svotprekṣā-buddha-vākyādīty abhiprāyaḥ  evaṃ ceha karmādhikāra-bhūmau śāstra-vidhānena kuryān na kuryād ity evaṃ-pravartanānivartanā-rūpeṇa vaidika-liṅ-ādi-padenoktaṃ karma-vihitaṃ pratiṣiddhaṃ ca jñātvā niṣiddhaṃ varjayan vihitaṃ kṣatriyasya yuddhādi-karma tvaṃ kartum arhasi sattva-śuddhi-paryantam ity arthaḥ  tad evam asminn adhyāye sarvasyā āsuryāḥ sampado mūla-bhūtān sarvāśreyaḥ-prāpakān sarva-śreyaḥ-pratibandhakān mahā-doṣān kāma-krodha-lobhān apahāya śreyo 'rthinā śraddadhānatayā śāstra-pravaṇena tad-upadiṣṭārthānuṣṭhāna-pareṇa bhavativyam iti saṃpad-dvaya-vibhāga-pradarśana-mukhena nirdhāritam", "category": "Epic, Mahabharata", "book": "Bhagavad Gita", "position": "Chapter 16, Verse 24"}
{"quote": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām daivāsura-sampad-vibhāga-yogo nāma ṣoḍaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsu ṣoḍaśo 'dhyāyaḥ saṅgataḥ saṅgataḥ satām", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "baladevaḥ : yasmāc chāstra-vimukhatayā kāmādy-adhīnā pravṛttiḥ pumarthād vibhraṃśayati  tasmāt tava kāryākārya-vyavasthitau kiṃ kartavyaṃ kim akartavyam ity asmin viṣaye nirdoṣam apauruṣeyaṃ veda-rūpaṃ śāstram eva pramāṇam  na tu bhramādi-doṣavatā puruṣeṇotprekṣitaṃ vākyam  ataḥ śāstra-vidhānena kuryān na kuryād iti pravartanā-nivartanātmakena liṅ-tavyādi-padenoktam  karma vihitaṃ niṣiddhaṃ ca jñātvā niṣiddhaṃ tat parityajan iha karma-bhūmau vihita-karmāgni-hotrādi yuddhādi ca kartum arhasi loka-saṅgrahāya", "category": "Epic, Mahabharata", "book": "Bhagavad Gita", "position": "Chapter 16, Verse 24"}
{"quote": "vedārtha-naiṣṭhikā yānti svargaṃ mokṣaṃ ca śāśvatam  veda-bāhyās tu narakān iti ṣoḍaśa-nirṇayaḥ  iti śrīmad-bhagavad-gītopaniṣad-bhāṣye ṣoḍaśo 'dhyāyaḥ  bhagavadgita 17", "category": "Epic, Mahabharata", "book": "Bhagavad Gita", "position": "Chapter 16, Verse 16"}
{"quote": "ye śāstra-vidhim utsṛjya yajante śraddhayānvitāḥ  teṣāṃ niṣṭhā tu kā kṛṣṇa sattvam āho rajas tamaḥ", "category": "Epic, Mahabharata", "book": "Bhagavad Gita", "position": "Chapter 17, Verse 1"}
{"quote": "pūrvādhyāyānte yaḥ śāstra-vidhim utsṛjya vartate kāma-cārataḥ  na sa siddhim avāpnoti [gītā 16.24] ity anena śāstrokta-vidhim utsṛjya kāma-cāreṇa vartamānasya jñāne 'dhikāro nāstīty uktam  tatra śāstram utsṛjya kāma-cāraṃ vinā śraddayā vartamānānāṃ kim adhikāro 'sti nāsti veti bubhutsayā 'rjuna uvāca ya iti  atra ca śāstra-vidhim utsṛjya yajanta ity anena śāstrārthaṃ buddhyā tam ullaṅghya vartamāno na gṛhyate  teṣāṃ śraddhayā yajanānupatteḥ  āstikya-buddhir hi śraddhā  na cāsau śāstra-viruddhe 'rthe śāstra-jñānavatāṃ sambhavati  tān evādhikṛtya trividhā bhavati śraddheti  yajante sāttvikā devān ity ādy uttarānupapatteś ca  ato nātra śāstrollaṅghino gṛhyante  api tu kleśa-buddhy-ālasyād vā śāstrārtha-jñāne prayatnam akṛtvā kevalam ācāra-paramparā-vaśena śraddhayā kvacid devatārādhanādau pravartamānā gṛhyante  ato 'yam arthaḥ ye śāstra-vidhim utsṛjya duḥkha-buddhyālasya-dvārā anādṛtya kevalam ācāra-prāmāṇyena śraddhayā 'nvitāḥ santo yajante teṣāṃ kā niṣṭhā  kā sthitiḥ  ka āśrayaḥ  tām eva viśeṣeṇa pṛcchati kiṃ sattvam  āho kiṃ vā rajaḥ  athavā tama iti  teṣāṃ tādṛśī deva-pūjādi-pravṛttiḥ kiṃ sattva-saṃśritā  rajaḥ-saṃśritā vā  tamaḥ-saṃśritā vety arthaḥ  śraddhāyāḥ sattva-saṃśritā tarhi teṣām api sāttvikatvād yathoktātma-jñāne 'dhikāraḥ syāt  anyathā neti praśna-tātparyārthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 1"}
{"quote": "iti tvayoktam  tatrāham idaṃ jijñāsa ity āha ya iti  ye śāstra-vidhim utsṛjya kāma-cārato vartante kintu kāma-bhoga-rahitā eva śraddhayānvitāḥ santo yajante taop-yajña-jñāna-yajña-japa-yajñādikaṃ kurvanti  teṣāṃ kā niṣṭhā sthitiḥ kim ālambanam ity arthaḥ  tat kiṃ sattvam  āho svit rajaḥ  athavā tamas tad brūhīty arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 1"}
{"quote": "vedam adhītya tad-vidhinā tad-arthānutiṣṭhantaḥ śāstrīya-śraddhā-yuktā devāḥ  vedam avajñāya yathecchā-cāriṇo veda-bāhyās tv āsurā iti pūrvasminn adhyāye tvayoktam  atheyaṃ me jijñāsā ye śāstreti  ye janāḥ pāṭhato 'rthataś ca durgamaṃ vedaṃ viditvālasyādinā tad-vidhim utsṛjya lokācāra-jātayā śraddhayānvitāḥ santo devādīn yajante, teṣāṃ śāstra-vidhy-upekṣā-śraddhābhyāṃ pūrva-nirṇīta-daivāsura-vilakṣaṇānāṃ kā niṣṭhā  sattvaṃ saṃśrayā teṣāṃ sthitir athavā rajas tamaḥ saṃśrayeti koṭi-dvayāvabodhāyāho-śabdo madhye niveśitaḥ", "category": "Epic, Mahabharata", "book": "Bhagavad Gita", "position": "Chapter 17, Verse 1"}
{"quote": "trividhā bhavati śraddhā dehināṃ sā svabhāvajā  sāttvikī rājasī caiva tāmasī ceti tāṃ śṛṇu", "category": "Epic, Mahabharata", "book": "Bhagavad Gita", "position": "Chapter 17, Verse 2"}
{"quote": "śrīdharaḥ : atrottaraṃ śrī-bhagavān uvāca trividheti  ayam arthaḥ śāstra-tattva-jñānataḥ pravartamānānāṃ parameśvara-pūjā-viṣayā sāttvikī ekavidhaiva bhavati śraddhā  lokācāra-mātreṇa tu pravartamānānāṃ dehināṃ yā śraddhā sā tu sāttvikī rājasī tāmasī ceti trividhā bhavati  tatra hetuḥ svabhāvajā  svabhāvaḥ pūrva-karma-saṃskāraḥ  tasmāj jātā  svabhāvam anyathā kartuṃ samarthaṃ śāstrotthaṃ viveka-jñānam  tat tu teṣāṃ nāsti  ataḥ kevalaṃ pūrva-svabhāvena bhavantī śraddhā trividhā bhavati  tām imāṃ trividhāṃ śraddhāṃ śṛṇv iti  tad uktaṃ vyavasāyātmikā buddhir ekeha kurunandana ity ādinā", "category": "Epic, Mahabharata", "book": "Bhagavad Gita", "position": "Chapter 17, Verse 2"}
{"quote": "madhusūdanaḥ : ye śāstra-vidhim utsṛjya śraddhayā yajante te śraddhā-bhedād bhidyante  tatra ye sāttvikyā śraddhayānvitās te devāḥ śāstrokta-sādhane 'dhikriyante tat-phalena cayujyante  ye tu rājasyā tāmasyā ca śraddhayānvitās te 'surā na śāstrīya-sādhane 'dhikriyante na vā tat-phalena yujyanta iti vivekenārjunasya sandeham apaninīṣuḥ śraddhā-bhedaṃ śrī-bhagavān uvāca tri-vidheti  yathā śraddhayānvitāḥ śāstra-vidhim utsṛjya yajante sā dehināṃ svabhāvajā, janmāntara-kṛto dharmādharmādi-śubhāśubha-saṃskāra idānīntana-janmārambhakaḥ svabhāvaḥ  sa tri-vidhaḥ sāttviko rājasas tāmasaś ceti  tena janitā śraddhā tri-vidhā bhavati sāttvikī rājasī tāmasī ca  kāraṇānurūpatvāt kāryasya  yā tv ārabdhe janmani śāstra-saṃskāra-mātrajā viduṣāṃ sā kāraṇaika-rūpatvād eka-rūpā sāttviky eva  na rājasī tāmasī ceti prathama-ca-kārārthaḥ  śāstra-nirapekṣā tu prāṇi-mātra-sādhāraṇī svabhāva-jā  saiva svabhāva-traividhyāt trividhety eva-kārārthaḥ  ukta-vidhā-traya-samuccayārthaś caramaś ca-kāraḥ  yataḥ prāg-bhavīya-vāsanākhya-svabhāvasyābhibhāvakaṃ śāstrīyaṃ viveka-vijñānam anādṛta-śāstrāṇāṃ dehināṃ nāsti atas teṣāṃ svabhāva-vaśāt tridhā bhavantīṃ tāṃ śraddhāṃ śṛṇu  śrutvā ca devāsura-bhāvaṃ svayam evāvadhārayety arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 2"}
{"quote": "viśvanāthaḥ : bho arjuna prathamaṃ śāstra-vidhim utsṛjya yajatāṃ niṣṭhāṃ śṛṇu  paścāt śāstra-vidhi-tyāgināṃ niṣṭhāṃ te vakṣyāmīty āha trividheti  svabhāvaḥ prācīna-saṃskāra-viśeṣas tasmāj jātā śraddhā  sā ca trividhā", "category": "Epic, Mahabharata", "book": "Bhagavad Gita", "position": "Chapter 17, Verse 2"}
{"quote": "baladevaḥ : evaṃ pṛṣṭo bhagavān uvāca trividheti  ālasyāt kleśāc ca śāstra-vidhim utsṛjya ye śraddhayā devādīn yajante dehinaḥ  sā teṣāṃ svabhāvajā bodhyā prāktanaḥ śubhāśubha-saṃskāraḥ svabhāvas tasmāj jātety arthaḥ  anādi-triguṇa-prakṛti-saṃsṛṣṭānāṃ dehinām anādito 'nāvṛttasya saṃsārasya sāttvikatvādinā traividhyāt taj-jāta-śraddhāpi trividhety āha sāttvikītyādi  svabhāvam anyathayituṃ samarthā khalu sad-upadiṣṭa-śāstra-janyā viveka-saṃvit sā teṣāṃ nāsty ataḥ svabhāvajā śraddhā trividhā bhavati  tādṛk-śāstra-janyā śraddhā tv anyaiva yathā tad-ukti-vidhinaiva tad-arthānuṣṭhānam", "category": "Epic, Mahabharata", "book": "Bhagavad Gita", "position": "Chapter 17, Verse 2"}
{"quote": "sattvānurūpā sarvasya śraddhā bhavati bhārata  śraddhā-mayo 'yaṃ puruṣo yo yac-chraddhaḥ sa eva saḥ", "category": "Epic, Mahabharata", "book": "Bhagavad Gita", "position": "Chapter 17, Verse 3"}
{"quote": "atha kathaṃ tasyās traividhyam ucyate  satyam  tathāpi rajas-tamo-yukta-puruṣāśrayatvena rajas-tamo-miśritatvena sattvasya traividhyāc chraddhāyāpi traividhyaṃ ghaṭate ity āhasattvānurūpeti  sattvānurūpā sattva-tāratamyānusāriṇī sarvasya vivekino 'vivekino lokasya śraddhā vikriata ity arthaḥ  tad evāha yo yac chraddhaḥ yādṛśī śraddhā yasya  sa eva saḥ  tādṛśa-śraddhā-yukta eva saḥ  yaḥ pūrvaṃ sattvotkarṣeṇa sāttvika-śraddhayā yuktaḥ puruṣaḥ sa punas tādṛśa-sva-saṃskāreṇa sāttvika-śraddhayāyukta eva bhavati  yas tu rajasa utkarṣeṇa rājasa-śraddhayā yuktaḥ sa punas tādṛśa eva bhavati  yas tu tamasa utkarṣeṇa tāmasa-śraddhayā yuktaḥ sa punas tādṛśa eva bhavati  lokācāra-mātreṇa pravartamāneṣv evaṃ sāttvika-rājasa-tāmasa-śraddhā-vyavasthā  śāstra-janita-viveka-jñāna-yuktānāṃ tu svabhāva-vijayena sāttvikī ekaiva śraddheti prakaraṇārthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 3"}
{"quote": "madhusūdanaḥ : prāg-bhavīyāntaḥ-karaṇa-gata-vāsanā-rūpa-nimitta-kāraṇa-vaicitryeṇa śraddhā-vaicitryam uktvā tad-upādāna-kāraṇāntaḥ-karaṇa-vaicitryeṇāpi tad-vaicitryam āha sattveti  sattvaṃ prakāśa-śīlatvāt sattva-pradhāna-triguṇāpañcīkṛta-pañca-mahā-bhūtārabdham antaḥ-karaṇam  tac ca kvacid udrikta-sattvam eva yathā devānām  kvacid rajasābhibhūta-sattvaṃ yathā yakṣādīnām  kvacit tamasābhibhūta-sattvaṃ yathā preta-bhūtādīnām  manuṣyāṇāṃ tu prāyeṇa vyāmiśram eva  tac ca śāstrīya-viveka-jñānenodbhūta-sattvaṃ rajas-tamasī abhibhūya kriyate  śāstrīya-viveka-vijñāna-śūnyasya tu sarvasya prāṇi-jātasya sattvānurūpā śraddhā sattva-vaicitryād vicitrā bhavati, sattva-pradhāne 'ntaḥ-karaṇe sāttvikī  rajaḥ-pradhāne tasmin rājasī tamaḥ-pradhāne tu tasmiṃs tāmasīti  he bhārata mahā-kula-prasūta jñāna-nirateti vā śuddha-sāttvikatvaṃ dyotayati  yat tvayā pṛṣṭaṃ teṣāṃ niṣṭā keti tatrottaraṃ śṛṇu  ayaṃ śāstrīya-jñāna-śūnyaḥ karmādhikṛtaḥ puruṣas triguṇāntaḥ-karaṇa-sampiṇḍitaḥ śraddhā-mayaḥ prācuryeṇāsmin śraddhā prakṛteti tat-prastuta-vacane mayaṭ  ananya-mayo yajña itivat  ato yo yac-chradho yā sāttvikī rājasī tāmasī vā śraddhā yasya sa eva śraddhānurūpa eva sa sāttviko rājasas tāmaso vā  śraddhayaiva niṣṭhā vyākhyātety abhiprāyaḥ", "category": "Epic, Mahabharata", "book": "Bhagavad Gita", "position": "Chapter 17, Verse 3"}
{"quote": "viśvanāthaḥ : sattvam antaḥkaraṇaṃ trividhaṃ sāttvikaṃ rājasaṃ tāmasaṃ ca  tad-anurūpā sāttvikāntaḥkaraṇānāṃ sāttviky eva śraddhā  rājasāntaḥkaraṇānāṃ rājasy eva  tāmasāntaḥkaraṇānāṃ tāmasy evety arthaḥ  yac-chraddho yasmin yajanīye deve 'sure rākṣase vā śraddhāvān yo bhavati  sa sa eva bhavati tat tac chabdenaiva vyapadiśyata ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 3"}
{"quote": "baladevaḥ : yadyapi śraddhā sattva-guṇa-vṛttis tathāpy antaḥ-karaṇa-dharmasya svabhāvasyāntaḥ-karaṇasya ca dharmiṇas traividhyāt tad-uditāyās tasyās traividhyaṃ siddhyed iti bhāvenāha sattvānurūpeti  sattvam antaḥkaraṇaṃ triguṇātmakaṃ tad-anurūpā sarvasya prāṇijātasya śraddhā bhavati  sattva-pradhānāntaḥkaraṇasya śraddhā sāttvikī  rajaḥ-pradhānāntaḥkaraṇasya tu rājasī  tamaḥpradhānāntaḥkaraṇasya tu śraddhā tāmasīti  ato 'yaṃ pūjya-pūjaka-rūpo laukikaḥ puruṣaḥ śraddhāmayas trividha-śraddhā-pracuro yaḥ puruṣo yac-chraddho yasmin pūjye devādau yakṣādau pretādau ca śraddhāvān bhavati  sa pūjako 'pi sa eva tat-tac-chabdena vyapadeśya pūjya-guṇavān pūjaka ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 3"}
{"quote": "yajante sāttvikā devān yakṣarakṣāṃsi rājasāḥ  pretān bhūtagaṇāṃś cānye yajante tāmasā janāḥ", "category": "Epic, Mahabharata", "book": "Bhagavad Gita", "position": "Chapter 17, Verse 4"}
{"quote": "śrīdharaḥ : sāttvikādi-bhedam eva kārya-bhedena prapañcayati yajanta iti  sāttvikā janāḥ sattva-prakṛtīn devān eva yajante pūjayanti  rājasās tu rajaḥ-prakṛtīn yakṣān rakṣasāṃś ca yajante  etebhyo 'nye vilakṣaṇās tāmasā janās tāmasān eva pretān bhūta-gaṇāṃś ca yajante  sattvādi-prakṛtīnāṃ tat-tad-devādīnāṃ pūjā-rucibhis tat-tat-pūjakānāṃ sāttvikāditvaṃ jñātavyam ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 4"}
{"quote": "madhusūdanaḥ : śraddhā jñātā satī niṣṭhāṃ jñāpayiṣyati  kenopāyena sā jñāyatām ity apekṣite deva-pūjādikārya-liṅgenānumeyety āha yajanta iti  janāḥ śāstrīya-viveka-hīnā ye svābhāvikyā śraddhayā devān vasu-rudrādīn sāttvikān yajante te 'nye sāttvikā jñeyāḥ  ye ca yakṣān kuverādīn rakṣāṃsi ca rākṣasān nirṛti-prabhṛtīn rājasān yajante te 'nye rājasā jñeyāḥ  ye ca pretān viprādayaḥ svadharmāt pracyutā deha-pātād ūrdhvaṃ vāyavīyaṃ deham āpannā ulkāmukha-kaṭa-pūtanādi-saṃjñāḥ pretā bhavantīti manūktān piśāca-viśeṣān vā bhūta-gaṇāṃś ca sapta-mātṛkādīṃś ca tāmasān yajante te 'nye tāmasā jñeyāḥ  anya iti padaṃ triṣv api vailakṣaṇya-dyotanāya sambadhyate", "category": "Epic, Mahabharata", "book": "Bhagavad Gita", "position": "Chapter 17, Verse 4"}
{"quote": "viśvanāthaḥ : uktam arthaṃ spaṣṭayati sāttvikāntaḥ-karaṇāḥ sāttvikyā śraddhayā sāttvika-śāstra-vidhinā sāttvikān devān eva yajante  deveṣv eva śraddhāvattvād devā evocyante  evaṃ rājasā rājasāntaḥ-karaṇā ity ādi vivaritavyam", "category": "Epic, Mahabharata", "book": "Bhagavad Gita", "position": "Chapter 17, Verse 4"}
{"quote": "baladevaḥ : kārya-bhedena sāttvikādi-bhedaṃ prapañcayati yajanta iti  śāstrīya-viveka-saṃvid-vihīnā ye janāḥ svabhāva-jayā śraddhayā devān sāttvikān vasu-rudrādīn yajante te 'nye rājasāḥ  ye pretān bhūta-gaṇāṃś ca tāmasā yajante te 'nye tāmasāḥ  dvijāḥ svadharma-vibhraṣṭā deha-pātottara-labdha-vāyavīya-dehā ulkāmukha-kaṭa-pūtanādi-saṃjñāḥ pretā manūktāḥ piśāca-viśeṣā veti vyākhyātāraś cāt sapta-mātṛkādayaḥ  evam ālasyāt tyakta-veda-vidhīnāṃ svabhāvān sāttvikādyā nirūpitāḥ  ete ca balavad vaidika-sat-prasaṅgāt svabhāvān vijitya kadācid vede 'py adhikṛto bhavantīti bodhyam", "category": "Epic, Mahabharata", "book": "Bhagavad Gita", "position": "Chapter 17, Verse 4"}
{"quote": "aśāstra-vihitaṃ ghoraṃ tapyante ye tapo janāḥ  dambhāhaṃkāra-saṃyuktāḥ kāma-rāga-balānvitāḥ", "category": "Epic, Mahabharata", "book": "Bhagavad Gita", "position": "Chapter 17, Verse 5"}
{"quote": "karśayantaḥ śarīra-sthaṃ bhūta-grāmam acetasaḥ  māṃ caivāntaḥ-śarīra-sthaṃ tān viddhy āsura-niścayān", "category": "Epic, Mahabharata", "book": "Bhagavad Gita", "position": "Chapter 17, Verse 6"}
{"quote": "śrīdharaḥ : rājasa-tāmaseṣv api punar viśeṣāntaram āha aśāstra-vihitam iti dvābhyām  śāstra-vidhim ajānanto 'pi kecit prācīna-puṇya-saṃskāreṇa uttamāḥ sāttvikā eva bhavanti  kecin madhyamā rājasā bhavanti  adhamās tu tāmasā bhavanti  ye punar atyantaṃ manda-bhāgyās te gatānugatyā pāṣaṇḍa-saṅgena ca tad-ācārānuvartinaḥ santo 'śāstra-vihitaṃ ghoraṃ bhūta-bhayaṅkaraṃ tapas tapyante kurvanti  tatra hetavaḥ dambhāhaṅkārābhyāṃ saṃyuktāḥ  tathā kāmo 'bhilāṣaḥ  rāga āsaktiḥ  balam āgrahaḥ  etair anvitāḥ santaḥ  tān āsura-niścayān vidvīty uttareṇānvayaḥ", "category": "Epic, Mahabharata", "book": "Bhagavad Gita", "position": "Chapter 17, Verse 5"}
{"quote": "kiṃ ca karśayanta iti  śarīra-sthaṃ prārambhakatvena dehe sthitaṃ bhūtānāṃ pṛthivy-ādīnāṃ grāmaṃ samūhaṃ karśayanto vṛthaiva upavāsādibhiḥ kṛśaṃ kurvanto 'cetaso 'vivekinaḥ  māṃ cāntaryāmitayāntaḥ-śarīra-sthaṃ deha-madhye sthitaṃ mad-ājñā-laṅghanenaiva karśayantaḥ  evaṃ ye tapaś caranti tān āsura-niścayān  āsuro 'tikrūro niścayo yeṣāṃ tān viddhi", "category": "Epic, Mahabharata", "book": "Bhagavad Gita", "position": "Chapter 17, Verse 6"}
{"quote": "āhāras tv api sarvasya trividho bhavati priyaḥ  yajñas tapas tathā dānaṃ teṣāṃ bhedam imaṃ śṛṇu", "category": "Epic, Mahabharata", "book": "Bhagavad Gita", "position": "Chapter 17, Verse 7"}
{"quote": "śrīdharaḥ : āhārādi-bhedād api sāttvikādi-bhedaṃ darśayitum āha āhāras tv ity ādi-trayodaśabhiḥ  sarvasyāpi janasya ya āhāro 'nnādi sa tu yathāyathaṃ trividhaḥ priyo bhavati  tathā yajña-tapo-dānāni ca trividhāni bhavanti teṣāṃ vakṣyamānaṃ bhedam imaṃ śṛṇu  etac ca rājasa-tāmasāhāra-yajñādi-parityāgena sāttvikāhāra-yajñādi-sevayā sattva-vṛddhau yatna-kartavya ity etad arthaṃ kathyate", "category": "Epic, Mahabharata", "book": "Bhagavad Gita", "position": "Chapter 17, Verse 7"}
{"quote": "madhusūdanaḥ : ye sāttvikās te devā ye tu rājasās tāmasāś ca te viparyastatvād asurā iti sthite sāttvikānām ādānāya rājasa-tāmasānāṃ hānāya cāhāra-yajña-tapo-dānānāṃ traividhyam āha āhāra iti  na kevalaṃ śraddhaiva trividhā  āhāro 'pi sarvasya priyas trividha eva bhavati sarvasya triguṇātmakatvena caturthyāṃ vidhāyā asaṃbhavāt  yathā dṛṣṭārtha āhāras trividhas tathā yajña-tapo-dānānya-dṛṣṭārthāny api trividhāni  tatra yajñaṃ vyākhyāsyāmo dravya-devatā-tyāgaḥ iti kalpa-kārair devatoddeśena dravya-tyāgo yajña iti niruktaḥ  sa ca yajatinā juhotinā ca coditatvena yāgo homaś ceti dvividha uttiṣṭhad-dhomā vaṣaṭ-kāra-prayogāntā yājyāpuro 'nuvākyāvanto yajataya upaviṣṭa-homaḥ svāhā-kāra-prayogāntā yājyāpuro 'nuvākyārahitā juhotaya iti kalpa-kārair vyākhyāto yajña-śabdenoktaḥ  tapaḥ kāyendriya-śoṣaṇaṃ kṛcchra-cāndrāyaṇādi  dānaṃ parasvatvāpatti-phalakaḥ sva-svatva-tyāgaḥ  teṣām āhāra-yajña-tapo-dānānāṃ sāttvika-rājasa-tāmasa-bhedaṃ mayā vyākhyāyamānam imaṃ śṛṇu", "category": "Epic, Mahabharata", "book": "Bhagavad Gita", "position": "Chapter 17, Verse 7"}
{"quote": "viśvanāthaḥ : tad evaṃ ye śāstra-vidhi-tyāginaḥ kāma-cāreṇa vartante pūrvādhyāyoktā ye cāsminn adhyāye āsura-śāstra-vidhinā yakṣa-rakṣaḥ-pretādīn yajante, ye cāśāstrīyaṃ tapa-ādikaṃ kurvanti te sarve āsura-sarga-madhya-gatā eva bhavantīti prakaraṇārthaḥ  tathāpy āhārādīnāṃ vakṣyamāṇānāṃ traividhyāt tadvatāṃ yathā-yogaṃ daivam āsuraṃ ca sargaṃ svayam eva vivicya jānīty āha āhāras tv ity ādi trayodaśabhiḥ", "category": "Epic, Mahabharata", "book": "Bhagavad Gita", "position": "Chapter 17, Verse 7"}
{"quote": "baladevaḥ : evaṃ sthite tad-āhārādīnām api traividhyam āha āhāras tv iti  śraddhāvat sarvasya priyo 'nnādir āhāro 'pi trividho bhavati  evaṃ yajñādīni ca trividhāni  teṣām āhārādīnāṃ caturṇām", "category": "Epic, Mahabharata", "book": "Bhagavad Gita", "position": "Chapter 17, Verse 7"}
{"quote": "āyuḥ-sattva-balārogya-sukha-prīti-vivardhanāḥ  rasyāḥ snigdhāḥ sthirā hṛdyā āhārāḥ sāttvika-priyāḥ", "category": "Epic, Mahabharata", "book": "Bhagavad Gita", "position": "Chapter 17, Verse 8"}
{"quote": "śrīdharaḥ : tatrāhāra-traividhyam āha āyur iti tribhiḥ  āyur jīvitam  sattvam utsāhaḥ  balaṃ śaktiḥ  ārogyaṃ roga-rāhityam  sukhaṃ citta-prasādaḥ  prītir abhiruciḥ  āyur-ādīnāṃ vivardhanāḥ viśeṣeṇa vṛddhi-karāḥ  te ca rasyā rasavantaḥ  snigdhāḥ sneha-yuktāḥ  sthirā dehe sārāṃśena cira-kālyāvasthāyinaḥ  hṛdyā dṛṣṭi-mātrād eva hṛdayaṅgamāḥ  evambhūtā āhārā bhakṣya-bhojyādayaḥ sāttvika-priyāḥ", "category": "Epic, Mahabharata", "book": "Bhagavad Gita", "position": "Chapter 17, Verse 8"}
{"quote": "madhusūdanaḥ : āhāra-yajña-tapo-dānānāṃ bhedaḥ pañcadaśabhir vyākhyāyate  tatrāhāra-bheda āyur iti tribhiḥ  āyuś cirañjīvanaṃ sattvaṃ citta-dhairyaṃ balavati duḥkhe 'pi nirvikāratvāpādakaṃ, balaṃ śarīra-sāmarthyaṃ svocite kārye śramābhāva-prayojakam  ārogyaṃ vyādhy-abhāvaḥ  sukhaṃ bhojanānantarāhlādas tṛptiḥ  prītir bhojana-kāle 'nabhiruci-rāhityam icchautkaṭyaṃ teṣāṃ vivardhanā  viśeṣeṇa vṛddhi-hetavaḥ  rasyā āsvādyā madhura-rasa-pradhānāḥ  snigdhāḥ sahajenāgantukena vā snehena yuktāḥ  sthirā rasādy-aṃśena śarīre cira-kāla-sthāyinaḥ  hṛdyā hṛdayaṅgamā durgandhāśucitvādi-dṛṣṭādṛṣṭa-doṣa-śūnyāḥ  āhārāś carvya-coṣya-lehya-peyāḥ sāttvikānāṃ priyāḥ  etair liṅgaiḥ sāttvika jñeyāḥ sāttvikatvam abhilaṣadbhiś caita ādeyā ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 8"}
{"quote": "viśvanāthaḥ : sāttvikāhāravatām āyur vardhata iti prasiddhaḥ  sattvam utsāhaḥ  rasyā iti kevala guḍādīnāṃ rasyatve 'pi rūkṣatvam ata āha snigdhā iti  dugdha-phenādīnāṃ rasyatva-snigdhatve 'pi asthairyam ata āha sthirā iti  panasa-phalādīnāṃ rasyatve snigdhatva-sthiratve 'pi hṛd-udarādy-ahitatvam ata āha hṛdyā hṛd-udara-hitā iti  tena sa-gavya-śarkarā-śāli-godhūmānnādaya eva rasyatvādi-catuṣṭaya-guṇavattvāt sāttvika-loka-priyā jñeyās teṣāṃ priyatve saty eva sāttvikatvaṃ ca jñeyam  kiṃ ca guṇa-catuṣṭayavattve 'pi apāvitrye sati sāttvika-priyatādarśanād atra pavitrā ity api viśeṣaṇaṃ deyam  tāmasa-priyeṣv amedhya-pada-darśanāt", "category": "Epic, Mahabharata", "book": "Bhagavad Gita", "position": "Chapter 17, Verse 8"}
{"quote": "baladevaḥ : tatra sāttvikāhāram āha āyuri iti  āyuś cira-jīvitam  sattvam citta-dhairyam  balaṃ deha-sāmarthyaṃ  sukhaṃ tṛptiḥ  prītir abhiruciḥ  etāsāṃ vivardhanāḥ ramyatvādi-guṇavantaḥ sa-gavya-śarkarāḥ śāli-godhūmādayaḥ sāttvikānāṃ priyās tair upādeyā ity arthaḥ  ramyā iti nīrasānāṃ caṇakādīnāṃ  snigdhā iti rukṣāṇāṃ guḍādīnāṃ  sthirā ity asthirāṇāṃ dugdha-phenādīnāṃ  hṛdyety ahṛdyānāṃ panasa-phalādīnāṃ ca vyāvṛttiḥ  kṣud-udarādy-ahitatvam ahṛdyatvam  atra pavitrā iti jñeyam  tāmasa-priyeṣv amedhya-pada-darśanāt", "category": "Epic, Mahabharata", "book": "Bhagavad Gita", "position": "Chapter 17, Verse 8"}
{"quote": "kaṭv-amla-lavaṇātyuṣṇa-tīkṣṇa-rūkṣa-vidāhinaḥ  āhārā rājasasyeṣṭā duḥkha-śokāmaya-pradāḥ", "category": "Epic, Mahabharata", "book": "Bhagavad Gita", "position": "Chapter 17, Verse 9"}
{"quote": "śrīdharaḥ : tathā kaṭv iti  ati-śabdaḥ kaṭv-ādiṣu saptasv api sambadhyate  tenāti-kaṭur nimbādiḥ  atyamlo 'tilavaṇo 'tyuṣṇaś ca prasiddhaḥ  ati-tīkṣṇo maricādiḥ  atirūkṣaḥ kaṅgu-kodravādiḥ  atividāhī saṛṣapādiḥ  atikaṭv-ādaya āhārā rājasasyeṣṭāḥ priyāḥ  duḥkhaṃ tāt-kālikaṃ hṛdaya-santāpādi  śokaḥ paścād-bhāvi-daurmanasyam  āmayo rogaḥ  etān pradadāti prayacchantīti tathā", "category": "Epic, Mahabharata", "book": "Bhagavad Gita", "position": "Chapter 17, Verse 9"}
{"quote": "madhusūdanaḥ : ati-śabdaḥ kaṭv-ādiṣu saptasv api yojanīyaḥ  kaṭus tiktaḥ  kaṭu-rasasya tīkṣṇa-śabdenoktatvāt  tatrātikaṭur nimbādiḥ  atyamlātilavaṇātyuṣṇāḥ prasiddhaḥ  ati-tīkṣṇo maricādiḥ  atirūkṣaḥ sneha-śūnyaḥ kaṅgu-kodravādiḥ  atividāhī santāpako rājikādiḥ  duḥkhaṃ tāt-kālikīṃ pīḍām  śokaṃ paścād-bhāvi-daurmanasyam  āmayaṃ rogaṃ ca dhātu-vaiṣamya-dvārā pradadatīti tathā-vidhā āhārā rājasasyeṣṭāḥ  etair liṅgaiḥ rājasā jñeyāḥ sāttvikaiś caita upekṣaṇīyā ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 9"}
{"quote": "viśvanāthaḥ : ati-śabdaḥ kaṭv-ādiṣu saptasv api sambadhyate  ati-kaṭur nimbādiḥ  aty-amlavaṇoṣṇaḥ prasiddha eva  atitīkṣṇo mūlikā-viṣādir marīcy-ādyā vā  atirūkṣo hiṅgu-kodravādiḥ  vidāhī dāhakaro bhṛṣṭa-caṇakādiḥ  ete duḥkhādi-pradāḥ  tatra duḥkhaṃ tātkāliko rasanākaṇṭhādi-santāpaḥ  śokaḥ paścād-bhāvi-daurmanasyam  āmayo rogaḥ", "category": "Epic, Mahabharata", "book": "Bhagavad Gita", "position": "Chapter 17, Verse 9"}
{"quote": "yāta-yāmaṃ gata-rasaṃ pūti paryuṣitaṃ ca yat  ucchiṣṭam api cāmedhyaṃ bhojanaṃ tāmasa-priyam", "category": "Epic, Mahabharata", "book": "Bhagavad Gita", "position": "Chapter 17, Verse 10"}
{"quote": "śrīdharaḥ : tathā yāta-yāmam iti  yāto yāmaḥ praharo yasya pakvasyaudanādes tad yāta-yāmam  śaityāvasthāṃ prāptam ity arthaḥ  gatarasaṃ niṣpīḍita-sāram  pūti durgandham  paryūṣitaṃ dināntara-pakvam  ucchiṣṭam anya-bhuktāvaśiṣṭam  amedhyam abhakṣyaṃ kalañjy-ādi  evambhūtaṃ bhojanaṃ tāmasasya priyam", "category": "Epic, Mahabharata", "book": "Bhagavad Gita", "position": "Chapter 17, Verse 10"}
{"quote": "atra ca krameṇa rasyādi-vargaḥ sāttvikaḥ  kaṭv-ādi-vargo rājasaḥ  yāta-yāmādi-vargas tāmasa ity uktam āhāra-varga-trayam  tatra sāttvika-varga-virodhitvam itara-varga-dvaye draṣṭavyam  tathā hy atikaṭutvādikaṃ rasyatva-virodhitvāt sthiratva-virodhinī  atyuṣṇatvādikaṃ hṛdyatva-virodhi  āmaya-pradatvam āyuḥ-sattva-balārogya-virodhi  duḥkha-śokaa-pradatvaṃ sukha-prīti-virodhi  evaṃ sāttvika-varga-virodhitvaṃ rājasa-varge spaṣṭam  tathā tāmasa-varge 'pi gata-rasatva-yātayāmatva-paryuṣitatvāni yathā-sambhavaṃ rasyatva-snighdhatva-sthiratva-virodhīni  pūtitvocchiṣṭatvāmedhyatvāni hṛdyatva-virodhīni  āyuḥ-sattvādi-virodhitvaṃ tu spaṣṭam eva  rājasa-varge dṛṣṭa-virodha-mātraṃ tāmasa-varge tu dṛṣṭādṛṣṭa-virodha ity atiśayaḥ", "category": "Epic, Mahabharata", "book": "Bhagavad Gita", "position": "Chapter 17, Verse 10"}
{"quote": "viśvanāthaḥ : yāto yāmaḥ praharo yasya pakvasyaudanādes tad yāta-yāmaṃ śaityāvasthāṃ prāptam ity arthaḥ  gata-rasaṃ gata-svābhāvika-rasaṃ niṣpīḍita-rasam pakvāmratva-gaṣṭy-ādikaṃ vā  pūti durgandham  paryūṣitaṃ dināntara-pakvam  ucchiṣṭam gurvādibhyo 'nyeṣāṃ bhuktāvaśiṣṭam  amedhyam abhakṣyaṃ kalajñādi  tataś caivaṃ paryālocya sva-hitaiṣibhiḥ sāttvika āhāraḥ sevya iti bhāvaḥ  vaiṣṇavais tu so 'pi bhagavad-aniveditas tyājya eva  bhagavan-niveditam annādikaṃ tu nirguṇa-bhakta-loka-priyam iti śrī-bhāgavatāj jñeyam", "category": "Epic, Mahabharata", "book": "Bhagavad Gita", "position": "Chapter 17, Verse 10"}
{"quote": "baladevaḥ : tāmasāhāram āha yāteti  yāto 'tikrānto yāmaḥ praharo yasya rāddhasyānnādes tad yātayāmam  gata-rasaṃ vairasyavat  pūtiḥ durgandham  paryuṣitaṃ pūrve 'hni rāddham ucchiṣṭaṃ guror anyeṣāṃ bhuktāvaśiṣṭam amedhyam apavitraṃ kalañjādi  īdṛg-bhojanaṃ tāmasānāṃ priyaṃ sāttvikānāṃ tv atidūrato heyam", "category": "Epic, Mahabharata", "book": "Bhagavad Gita", "position": "Chapter 17, Verse 10"}
{"quote": "aphalākāṅkṣibhir yajño vidhi-dṛṣṭo ya ijyate  yaṣṭavyam eveti manaḥ samādhāya sa sāttvikaḥ", "category": "Epic, Mahabharata", "book": "Bhagavad Gita", "position": "Chapter 17, Verse 11"}
{"quote": "śrīdharaḥ : yajño 'pi trividhaḥ  tatra sāttvikaṃ yajñam āha aphalākāṅkṣibhir iti  phalākāṅkṣā-rahitaiḥ puruṣair vidhinādiṣṭa āvaśyakatayā vihito yo yajña ijyate 'nuṣṭhīyate sa sāttviko yajñaḥ  katham ijyate  yaṣṭavyam eveti  yajñānuṣṭhānam eva kāryam  nānyat phalaṃ sādhanīyam ity evaṃ manaḥ samādhāyaikāgraṃ kṛtvety arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 11"}
{"quote": "madhusūdanaḥ : idānīṃ krama-prāptaṃ trividhaṃ yajñam āha aphaleti tribhiḥ  agnihotra-darśapūrṇamāsa-cāturmāsya-paśu-bandha-jyotiṣṭomādir yajño dvividhaḥ kāmyo nityaś ca  phala-saṃyogena coditaḥ kāmyaḥ sarvāṅgopasaṃhāreṇaiva mukhya-kalpenānuṣṭheyaḥ  phala-saṃyogaṃ vinā jīvanādi-nimitta-saṃyogena coditaḥ sarvāṅgopasaṃhārāsambhave pratinidhy-ādy-upādānenāmukhya-kalpenāpy anuṣṭheyo nityaḥ  tatra sarvāṅgopasaṃhārāsambhave 'pi pratinidhim upādāyāvaśyaṃ yaṣṭavyam eva pratyavāya-parihārāyāyāvaśyaka-jīvanādi-nimittena coditatvād iti manaḥ samādhāya niścityāphalākāṅkṣibhir antaḥ-karaṇa-śuddhy-arthitayā kāmya-prayoga-vimukhair vidhi-dṛṣṭo yathā-śāstraṃ niścito yo yajña ijyate 'nuṣṭhīyate sa yathā-śāstram antaḥ-karaṇa-śuddhy-artham anuṣṭhīyamāno nitya-prayogaḥ sāttviko jñeyaḥ", "category": "Epic, Mahabharata", "book": "Bhagavad Gita", "position": "Chapter 17, Verse 11"}
{"quote": "viśvanāthaḥ : atha yajñasya traividhyam āha aphalākāṅkṣibhir iti  phalākāṅkṣā-rāhitye kathaṃ yajñe pravṛttir ata āha -- yaṣṭavyam eveti  svānuṣṭheyatvena śāstroktatvād avaśya-kartavyam etad iti manaḥ samādhāya", "category": "Epic, Mahabharata", "book": "Bhagavad Gita", "position": "Chapter 17, Verse 11"}
{"quote": "baladevaḥ : atha yajña-traividhyam āha aphaleti tribhiḥ  aphalākāṅkṣibhiḥ phalecchā-śūnyair yo yajña ijyate kriyate vidhi-dṛṣṭo vidhi-vākyāj jātaḥ sa sāttvikaḥ  nanu phalecchāṃ vinā tatra kathaṃ pravṛttis tatrāha yaṣṭavyam eveti  māṃ prati vedenoktatvāt tat yajanam eva kāryaṃ, na tu tena phalaṃ sādhyam iti manaḥ samādhāyaikāgraṃ kṛtvety arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 11"}
{"quote": "abhisaṃdhāya tu phalaṃ dambhārtham api caiva yat  ijyate bharata-śreṣṭha taṃ yajñaṃ viddhi rājasam", "category": "Epic, Mahabharata", "book": "Bhagavad Gita", "position": "Chapter 17, Verse 12"}
{"quote": "śrīdharaḥ : rājasaṃ yajñam āha abhisandhāyeti  phalam abhisandhāyoddiśya tu yad ijyate yajñaḥ kriyate  dambhārthaṃ ca sva-mahattva-khyāpanārthaṃ ca  taṃ yajñaṃ rājasaṃ viddhi", "category": "Epic, Mahabharata", "book": "Bhagavad Gita", "position": "Chapter 17, Verse 12"}
{"quote": "madhusūdanaḥ : phalaṃ kāmyaṃ svargādi abhisandhāyoddiśya na tv antaḥkaraṇa-śuddhiḥ  tur nitya-prayoga-vailakṣaṇya-sūcanārthaḥ  dambho loke dhārmikatva-khyāpanaṃ tad-artham  api caiveti vikalpa-samuccayābhyāṃ traividhya-sūcanārtham  pāralaukikaṃ phalam abhisandhāyaivādambhārthatve 'pi pāralaukika-phalānabhisandhāne 'pi dambhārtham eveti vikalpena dvau pakṣau  pāralaukika-phalārtham apy aihalaukika-dambhārtham apīti samuccayenaikaḥ pakṣaḥ  evaṃ dṛṣṭādṛṣṭa-phalābhisandhināntaḥ-karaṇa-śuddhim anuddiśya yad ijyate yathā-śāstraṃ yo yajño 'nuṣṭhīyate taṃ yajñaṃ rājasaṃ viddhi hānāya  he bharata-śreṣṭheti yogyatva-sūcanam  viśvanāthaḥ : nothing baladevaḥ : phalaṃ svargādikam abhisandhāya yad ijyate dambhārhtaṃ vā svamahima-khyāpanāya, taṃ yajñaṃ rājasaṃ viddhi  bhg 17.13", "category": "Epic, Mahabharata", "book": "Bhagavad Gita", "position": "Chapter 17, Verse 12"}
{"quote": "vidhi-hīnam asṛṣṭānnaṃ mantra-hīnam adakṣiṇam  śraddhā-virahitaṃ yajñaṃ tāmasaṃ paricakṣate", "category": "Epic, Mahabharata", "book": "Bhagavad Gita", "position": "Chapter 17, Verse 13"}
{"quote": "śrīdharaḥ : tāmasaṃ yajñam āha vidhi-hīnam iti  vidhi-hīnaṃ śāstrokta-vidhi-śūnyam asṛṣṭānnaṃ brāhmaṇādibhyo na sṛṣṭaṃ na niṣpāditam annaṃ yasmiṃs tam  mantrair hīnaṃ  yathokta-dakṣiṇā-rahitaṃ śraddhā-śūnyaṃ ca yajñaṃ tāmasaṃ paricakṣate kathayanti śiṣṭāḥ", "category": "Epic, Mahabharata", "book": "Bhagavad Gita", "position": "Chapter 17, Verse 13"}
{"quote": "madhusūdanaḥ : yathā-śāstra-bodhita-viparītam anna-dāna-hīnaṃ svarato varṇataś ca mantra-hīnaṃ yathokta-dakṣiṇā-hīnam ṛtvig-dveṣādinā śraddhā-rahitaṃ tāmasaṃ yajñaṃ paricakṣate śiṣṭāḥ  vidhi-hīnatvādy-ekaika-viśeṣaṇaḥ pañca-vidhaḥ sarva-viśeṣaṇa-samuccayena caika-vidha iti ṣaṭ  dvi-tri-catur-viśeṣaṇa-samuccayena ca bahavo bhedās tāmasa-yajñasya jñeyāḥ  rājase yajñe 'ntaḥ-karaṇa-śuddhy-abhāve 'pi phalotpādakam apūrvam asti yathā-śāstram anuṣṭhānāt  tāmase tv ayathā-śāstrānuṣṭhānān na kim apy apūrvam astīty atiśayaḥ  viśvanāthaḥ : asṛṣṭānnam anna-dāna-rahitam baladevaḥ : vidhīti asṛṣṭānnam anna-dāna-rahitaṃ mantra-hīnaṃ svarato varṇataś ca hīnena mantraṇopetaṃ śraddhā-virahitaṃ ṛtvig-vidveṣāt  deva-dvija-guru-prājña-pūjanaṃ śaucam ārjavam  brahmacaryam ahiṃsā ca śārīraṃ tapa ucyate", "category": "Epic, Mahabharata", "book": "Bhagavad Gita", "position": "Chapter 17, Verse 13"}
{"quote": "śrīdharaḥ : tapasaḥ sāttvikādi-bhedaṃ darśayituṃ prathamaṃ tāvat śārīrādi-bhedena tasya traividhyam āha devety ādi tribhiḥ  tatra śārīram āha deveti  prājñā guru-vyaktiriktā anye 'pi tattva-vidaḥ  deva-brāhmaṇādi-pūjanaṃ śaucādikaṃ ca śārīraṃ śarīra-nirvartyaṃ tapa ucyate", "category": "Epic, Mahabharata", "book": "Bhagavad Gita", "position": "Chapter 17, Verse 14"}
{"quote": "madhusūdanaḥ : krama-prāptasya tapasaḥ sāttvikādi-bhedaṃ kathayituṃ śārīra-vācika-mānasa-bhedena tasya travidhyam āha tribhiḥ deveti  devā brahma-viṣṇu-śiva-sūryāgni-durgādayaḥ  dvijā dvijottamā brāhmaṇāḥ  guravaḥ pitṛ-mātr-ācāryādayaḥ  prājñāḥ paṇḍitāḥ vidita-veda-tad-upakaraṇārthāḥ  teṣāṃ pūjanaṃ praṇāma-śuśrūṣādi yathā-śāstraṃ  śaucaṃ mṛj-jalābhyāṃ śarīra-śodhanam  ārjavam akauṭilyaṃ bhāva-saṃśuddhi-śabdena mānase tapasi vakṣyati  śārīraṃ tv ārjavaṃ vihita-pratiṣiddhayor eka-rūpa-pravṛtti-nivṛtti-śālitvam  brahmacaryaṃ niṣiddha-maithuna-nivṛttiḥ  ahiṃsā-śāstrīya-prāṇi-pīḍanābhāvaḥ  ca-kārād asteyāparigrahāv api  śārīraṃ śarīra-pradhānaiḥ kartrādibhiḥ sādhyaṃ na tu kevalena śarīreṇa  pañcaite tasya hetava iti hi vakṣyati  itthaṃ śārīraṃ tapa ucyate  viśvanāthaḥ : tapasas traividhyaṃ vadana prathamaṃ sāttvikasya tapasas traividhyam āha devety ādi tribhiḥ  baladevaḥ : krama-prāptasya tapasaḥ sāttvikādi-bhedaṃ vaktuṃ tasyādau śārīrādi-bhāvena traividhyam āha deveti tribhiḥ  devā vasu-rudrādayo dvijā brāhmaṇa-śreṣṭhā guravo mātṛ-pitṛ-deśikāḥ prājñā vidita-veda-vedāṅgāḥ pare 'tra teṣāṃ pūjanam  śaucaṃ dvividham uktam  ārjavaṃ vihita-niṣiddhayor aikya-rūpyeṇa pravṛtti-nivṛttatvam  brahmacaryaṃ vihita-maithunaṃ ca  etac chārīraṃ śarīra-nirvartyaṃ tapaḥ", "category": "Epic, Mahabharata", "book": "Bhagavad Gita", "position": "Chapter 17, Verse 14"}
{"quote": "anudvega-karaṃ vākyaṃ satyaṃ priya-hitaṃ ca yat  svādhyāyābhyasanaṃ caiva vāṅ-mayaṃ tapa ucyate", "category": "Epic, Mahabharata", "book": "Bhagavad Gita", "position": "Chapter 17, Verse 15"}
{"quote": "śrīdharaḥ : vācikaṃ tapa āha anudvegakaram iti  udvegaṃ bhayaṃ na karotīty anudvegakaraṃ vākyam  satyaṃ śrotuḥ priyam  hitaṃ ca pariṇāme sukha-karam  svādhyāyābhyasanaṃ vedābhyāsaś ca vāṅ-mayaṃ vācā nirvartyaṃ tapaḥ", "category": "Epic, Mahabharata", "book": "Bhagavad Gita", "position": "Chapter 17, Verse 15"}
{"quote": "madhusūdanaḥ : anudvega-karaṃ na kasyacid duḥkha-karaṃ, satyaṃ pramāṇa-mūlam abādhitārtham  priyaṃ śrotus tat-kāla-śruti-sukhaṃ hitaṃ pariṇāme sukha-karam  ca-kāro viśeṣaṇānāṃ samucchayārthaḥ  anudvega-karatvādi-viśeṣaṇa-catuṣṭayena viśiṣṭaṃ na tv ekenāpi viśeṣaṇena nyūnam  yad vākyaṃ yathā śānto bhava vatsa svādhyāyaṃ yogaṃ cānutiṣṭha tathā te śreyo bhaviṣyatīty ādi tad vāṅ-mayaṃ vācikaṃ tapaḥ śārīravat  svādhyāyābhyasanaṃ ca yathā-vidhi vedābhyāsaś ca vāṅ-mayaṃ tapa ucyate  eva-kāraḥ prāg-viśeṣaṇa-samuccayāvadhāraṇe vyākhyātavyaḥ  viśvanāthaḥ : anudvega-karaṃ sambodhya-bhinnānām apy unudvejakam  baladevaḥ : anudvegakaram udvegaṃ bhayaṃ kasyāpi yan na karoti  satyaṃ pramāṇikam  śrotuḥ priyam  pariṇāme hitaṃ ca  etad-viśeṣaṇa-catuṣṭayavad-vākyaṃ tathā svādhyāyasya vedābhyasanaṃ ca vāṅ-mayaṃ vācā nirvartyaṃ tapaḥ", "category": "Epic, Mahabharata", "book": "Bhagavad Gita", "position": "Chapter 17, Verse 15"}
{"quote": "manaḥ-prasādaḥ saumyatvaṃ maunam ātma-vinigrahaḥ  bhāva-saṃśuddhir ity etat tapo mānasam ucyate", "category": "Epic, Mahabharata", "book": "Bhagavad Gita", "position": "Chapter 17, Verse 16"}
{"quote": "śrīdharaḥ : mānasaṃ tapa āha manaḥ-prasāda iti  manasaḥ prasādaḥ svacchatā  saumatvam akrūratā  maunaṃ muner bhāvaḥ  mananam ity arthaḥ  ātmano manaso vinigraho viṣayebhyaḥ pratyāhāraḥ  bhāva-saṃśuddhir vyavahāre māyā-rāhityam  ity etan mānasaṃ tapaḥ", "category": "Epic, Mahabharata", "book": "Bhagavad Gita", "position": "Chapter 17, Verse 16"}
{"quote": "madhusūdanaḥ : manasaḥ prasādaḥ svacchatā viṣaya-cintā-vyākulatva-rāhityam  saumyatvaṃ saumasyaṃ sarva-loka-hitaiṣitvaṃ pratiṣiddhācintanaṃ ca  maunaṃ muni-bhāva ekāgratayātma-cintanaṃ nididhyāsanākhyaṃ vāk-saṃyama-hetur manaḥ-saṃyamo maunam iti bhāṣyam  ātma-vinigraha ātmano manaso viśeṣeṇa sarva-vṛtti-nigraho nirodha-samādhir asamprajñātaḥ  bhāvasya hṛdayasya śuddhiḥ kāma-krodha-lobhādi-mala-nivṛttiḥ  punar aśuddhy-utpāda-rāhityena samyaktvena viśiṣṭā sā bhāva-śuddhiḥ  paraiḥ saha vyavahāra-kāle māyā-rāhityaṃ seti bhāṣyam  ity etad evaṃ-prakāraṃ tapo mānasam ucyate", "category": "Epic, Mahabharata", "book": "Bhagavad Gita", "position": "Chapter 17, Verse 16"}
{"quote": "baladevaḥ : manasaḥ prasādaḥ vaimalyaṃ viṣaya-smṛty-avaiyagryam  saumatvam akrauryam sarva-sukhecchrutvam  maunam ātma- mananam  ātmano manaso vinigraho viṣayebhyaḥ pratyāhāraḥ  bhāva-saṃśuddhir vyavahāre niṣkapaṭatā  ity etan mānasā nirvartyaṃ tapaḥ", "category": "Epic, Mahabharata", "book": "Bhagavad Gita", "position": "Chapter 17, Verse 16"}
{"quote": "śraddhayā parayā taptaṃ tapas tat trividhaṃ naraiḥ  aphalākāṅkṣibhir yuktaiḥ sāttvikaṃ paricakṣate", "category": "Epic, Mahabharata", "book": "Bhagavad Gita", "position": "Chapter 17, Verse 17"}
{"quote": "śrīdharaḥ : tad evaṃ śarīra-vāṅ-manobhir nirvartyaṃ trividhaṃ tapo darśitam  tasya trividhasyāpi tapasaḥ sāttvikādi-bhedena traividhyam āha śraddhayetyādi-tribhiḥ  tat trividham api tapaḥ parayā śreṣṭhayā śraddhayā phalākāṅkṣā-śūnyair yuktair ekāgra-cittair narais taptaṃ sāttvikaṃ kathayanti", "category": "Epic, Mahabharata", "book": "Bhagavad Gita", "position": "Chapter 17, Verse 17"}
{"quote": "madhusūdanaḥ : śārīra-vācika-mānasa-bhedena trividhasyoktasya tapasaḥ sāttvikādi-bhedena traividhyam idānīṃ darśayati śraddhayeti tribhiḥ  tat-pūrvoktaṃ trividhaṃ śārīraṃ vācikaṃ mānasaṃ ca tapaḥ śraddhayāstikya-buddhyā parayā prakṛṣṭayāprāmāṇya-śaṅkākalaṅka-śūnyayā phalābhisandhi-śūnyair yuktaiḥ samāhitaiḥ siddhy-asiddhyor nirvikārair narair adhikāribhis taptam anuṣṭhitaṃ sāttvikaṃ paricakṣate śiṣṭāḥ  viśvanāthaḥ : trividham ukta-lakṣaṇaṃ kāyika-vācika-mānasam  baladevaḥ : uktasya tapasaḥ sāttvikāditayā traividhyam āha śraddhayeti-tribhiḥ  tad uktaṃ trividhaṃ tapaḥ phalākāṅkṣā-śūnyair yuktair ekāgra-cittair narair parayā śraddhayā taptam anuṣṭhitaṃ sāttvikam", "category": "Epic, Mahabharata", "book": "Bhagavad Gita", "position": "Chapter 17, Verse 17"}
{"quote": "satkāra-māna-pūjārthaṃ tapo dambhena caiva yat  kriyate tad iha proktaṃ rājasaṃ calam adhruvam", "category": "Epic, Mahabharata", "book": "Bhagavad Gita", "position": "Chapter 17, Verse 18"}
{"quote": "śrīdharaḥ : rājasam āha sat-kāreti  sat-kāraḥ sādhur ayam iti tāpaso 'yam ity ādi vāk-pūjā  mānaḥ pratutthānābhivādanādir daihikī pūjā  pūjārtha-lābhādiḥ  etad-arthaṃ dambhena ca yat tapaḥ kriyate  ataeva calam aniyatam  adhruvaṃ ca kṣaṇikam  yad evambhūtaṃ tapas tad iha rājasaṃ proktam", "category": "Epic, Mahabharata", "book": "Bhagavad Gita", "position": "Chapter 17, Verse 18"}
{"quote": "madhusūdanaḥ : satkāraḥ sādhur ayaṃ tapasvī brāhmaṇa ity evam avivekibhiḥ kriyamāṇā stutiḥ  mānaḥ pratyutthānābhivādanādiḥ  pūjā pāda-prakṣālanārcana-dhana-dānādiḥ  tad-arthaṃ dambhenaiva ca kevalaṃ dharma-dhvajitvenaiva ca na tv āstikya-buddhyā yat tapaḥ kriyate tad rājasaṃ proktaṃ śiṣṭaiḥ  ihāsminn eva loke phaladaṃ na pāralaukikaṃ calam atyalpa-kāla-sthāyi-phalam  adhruvaṃ phala-janakatā-niyama-śūnyam", "category": "Epic, Mahabharata", "book": "Bhagavad Gita", "position": "Chapter 17, Verse 18"}
{"quote": "viśvanāthaḥ : sat-kāraḥ sādhur ayam ity anyaḥ kartavyā vāk-pūjā  mānaḥ pratutthānābhivādanādibhir anyaiḥ kartavyā daihikī pūjā  pūjā anyair dīyamānair dhanādibhir bhāvinī vā mānasī pūjā tad artham  dambhena ca yat kriyate tad rājasaṃ tapaḥ  calam kiñcit-kālikam  adhruvam aniyata-satkārādi-phalakam", "category": "Epic, Mahabharata", "book": "Bhagavad Gita", "position": "Chapter 17, Verse 18"}
{"quote": "baladevaḥ : sat-kāraḥ sādhur ayaṃ tapasvīti stutiḥ  mānaḥ pratutthānādir ādaraḥ  pūjā caraṇa-prakṣālana-dhan-dānadis tad-arthaṃ yat tapo dambhena ca kriyate tad rājasaṃ proktam  calaṃ kiñcit-kālikam  adhruvam aniyata-satkārādi-phalakam", "category": "Epic, Mahabharata", "book": "Bhagavad Gita", "position": "Chapter 17, Verse 18"}
{"quote": "mūḍha-grāheṇātmano yat pīḍayā kriyate tapaḥ  parasyotsādanārthaṃ vā tat tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 17, Verse 19"}
{"quote": "śrīdharaḥ : tāmasaṃ tapa āha mūḍheti  mūḍha-grāheṇāviveka-kṛtena durāgraheṇātmanā pīḍayā yat tapaḥ kriyate  parasyotsādanārthaṃ vā anyasya vināśārtham abhicāra-rūpaṃ tat tāmasam udāhṛtaṃ kathitam  madhusūdanaḥ : mūḍha-grāheṇāvivekātiśaya-kṛtena durāgraheṇātmano dehendriya-saṃghātasya pīḍayā yat tapaḥ kriyate parasyotsādanārthaṃ vānyasya vināśārtham abhicāra-rūpaṃ vā tat tāmasam udāhṛtaṃ śiṣṭaiḥ  viśvanāthaḥ : mūḍha-grāheṇa mauḍhya-grahaṇena  parasyotsādanārthaṃ vināśārtham  baladevaḥ : mūḍha-grāheṇāvivekajena durāgraheṇātmanā dehendriyādeḥ pīḍayā ca yat tapaḥ parasyotsādanārthaṃ vināśāya vā kriyate tat tāmasam  bhg 17.20", "category": "Epic, Mahabharata", "book": "Bhagavad Gita", "position": "Chapter 17, Verse 19"}
{"quote": "dātavyam iti yad dānaṃ dīyate 'nupakāriṇe  deśe kāle ca pātre ca tad dānaṃ sāttvikaṃ smṛtam", "category": "Epic, Mahabharata", "book": "Bhagavad Gita", "position": "Chapter 17, Verse 20"}
{"quote": "śrīdharaḥ : pūrvaṃ pratijñātam eva dānasya traividhyam āha dātavyam iti  dātavyam evety evaṃ niścayena yad dānaṃ dīyate 'nupakāriṇe pratyupakāra-samarthāya  deśe kurukṣetrādau kāle grahaṇādau  pātre ceti deśa-kāla-sāhacaryāt saptamī prayuktā  pātre pātra-bhūtāya tapaḥ-śrutādi-sampannāya brāhmaṇāyety arthaḥ  yad vā pātra iti tṛj-antam  rakṣakāyety arthaḥ  caturthy evaiṣā  sa hi sarvasmād āpad-gaṇād dātāraṃ pātīti pātā  tasmai yad evambhūtaṃ dānaṃ tat sāttvikam", "category": "Epic, Mahabharata", "book": "Bhagavad Gita", "position": "Chapter 17, Verse 20"}
{"quote": "madhusūdanaḥ : idānīṃ krama-prāptasya dānasya traividhyaṃ darśayati dātavyam iti tribhiḥ  dātavyam eva śāstra-condanā-vaśād ity evaṃ niścayena na tu phalābhisandhinā yad dānaṃ tulā-puruṣādi dīyate 'nupakāriṇe pratyupakārājanakāya  deśe puṇye kurukṣetrādau kāle ca puṇye sūryoparāgādau  pātre ceti caturthy-arthe saptamī  kīdṛśāyānupakāriṇe dīyate pātrāya ca vidyā-tapo-yuktāya  pātra rakṣakāyeti vā  vidyā-tapobhyām ātmano dātuś ca pālana-kṣama eva pratigṛhṇīyād iti śāstrāt  tad evaṃ-bhūtaṃ dānaṃ sāttvikaṃ smṛtam", "category": "Epic, Mahabharata", "book": "Bhagavad Gita", "position": "Chapter 17, Verse 20"}
{"quote": "viśvanāthaḥ : dātavyam ity evaṃ niścayena  na tu phalābhisandhinā yad dānam", "category": "Epic, Mahabharata", "book": "Bhagavad Gita", "position": "Chapter 17, Verse 20"}
{"quote": "baladevaḥ : atha dānasya traividhyam āha dātavyam iti  niścayena yad dānam anupakāriṇe pātre vidyā-tapobhyāṃ dātū rakṣakāya brāhmaṇāya yad dīyate tad dānaṃ sāttvikam  anupakāriṇe pratyupakāram anuddiśyety arthaḥ  deśe tīrthe kāle ca saṅkrānty-ādau", "category": "Epic, Mahabharata", "book": "Bhagavad Gita", "position": "Chapter 17, Verse 20"}
{"quote": "yat tu pratyupakārārthaṃ phalam uddiśya vā punaḥ  dīyate ca parikliṣṭaṃ tad dānaṃ rājasaṃ smṛtam", "category": "Epic, Mahabharata", "book": "Bhagavad Gita", "position": "Chapter 17, Verse 21"}
{"quote": "śrīdharaḥ : rājasaṃ dānam āha yad iti  kālāntare 'yaṃ māṃ pratyupakariṣyatīty evam arthaṃ phalaṃ vā svargādikam uddiśya yat punar dānaṃ dīyate parikliṣṭaṃ citta-kleśa-yuktaṃ yathā bhavati evambhūtaṃ tad dānaṃ rājasam udāhṛtam  madhusūdanaḥ : pratyupakārārthaṃ kālāntare mām ayaṃ upakariṣyatīty evam dṛṣṭārthaṃ phalaṃ vā svargādikam uddiśya yat punar dānaṃ sāttvika-vilakṣaṇaṃ dīyate parikliṣṭaṃ ca katham etāvad vyayitam iti paścāt tāpa-yuktaṃ yathā bhavaty evaṃ ca yad dīyate tad dānaṃ rājasam udāhṛtam  viśvanāthaḥ : para-kliṣṭaṃ katham etāvad vyayitam iti paścāt-tāpa-yuktam  yad vā ditsāyāṃ abhāve 'pi gurv-ādyājñānrodha-vaśād eva dattam  parikliṣṭam akalyāṇa-dravya-karmakam", "category": "Epic, Mahabharata", "book": "Bhagavad Gita", "position": "Chapter 17, Verse 21"}
{"quote": "baladevaḥ : yat tu pratupakārārthaṃ dṛṣṭa-phalārthaṃ phalaṃ vā svargādikam adṛṣṭam uddiśyānusandhāya dīyate tad dānaṃ rājasam  parikliṣṭaṃ katham etāvad vyayitavyam iti paścāt-tāpa-yuktaṃ yathā syāt tathā guru-vākyānurodhād vā yad dīyate tad rājasam", "category": "Epic, Mahabharata", "book": "Bhagavad Gita", "position": "Chapter 17, Verse 21"}
{"quote": "adeśakāle yad dānam apātrebhyaś ca dīyate  asatkṛtam avajñātaṃ tat tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 17, Verse 22"}
{"quote": "śrīdharaḥ : tāmasaṃ dānam āha adeśeti  adeśe 'śuci-sthāne  akāle aśaucādi-samaye  apātrebhyo viṭa-naṭa-nartakādibhyaḥ  yad dānaṃ dīyate deśa-kāla-pātra-sampattāv apy asat-kṛtaṃ pāda-prakṣālanādi-satkāra-śūnyam  avajñātaṃ pātra-tiraskāra-yuktam  evambhūtaṃ dānaṃ tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 17, Verse 22"}
{"quote": "madhusūdanaḥ : adeśe svato durjana-saṃsargād vā pāpa-hetāv aśuci-sthāne  akāle puṇya-hetutvenāprasiddhe yasmin kasmiṃścit  aśauca-kāle vā  apātrebhyaś ca vidyā-tapo-rahitebhyo naṭa-viṭādibhyo yad dānaṃ dīyate deśa-kāla-pātra-sampattāv api asat-kṛtaṃ priya-bhāṣaṇa-pāda-prakṣālana-pūjādi-satkāra-śūnyam avajñānaṃ pātra-paribhava-yuktaṃ ca tad dānaṃ tāmasam udāhṛtam  viśvanāthaḥ : asatkāro 'vajñāyāḥ phalam  baladevaḥ : adeśe 'śuci-sthāne  akāle 'śuci-samaye  yad apātrebhyo naṭādibhyo dīyate, deśādi-sampattāv api yad asatkṛtaṃ caraṇa-prakṣālanādi-satkāra-śūnyam avajñātaṃ tūṅkārādy-anādara-bhāṣaṇopetaṃ ca yad dānaṃ tat tāmasam", "category": "Epic, Mahabharata", "book": "Bhagavad Gita", "position": "Chapter 17, Verse 22"}
{"quote": "oṃ tat sad iti nirdeśo brahmaṇas trividhaḥ smṛtaḥ  brāhmaṇās tena vedāś ca yajñāś ca vihitāḥ purā", "category": "Epic, Mahabharata", "book": "Bhagavad Gita", "position": "Chapter 17, Verse 23"}
{"quote": "tasmād om ity udāhṛtya yajña-dāna-tapaḥ-kriyāḥ  pravartante vidhānoktāḥ satataṃ brahma-vādinām", "category": "Epic, Mahabharata", "book": "Bhagavad Gita", "position": "Chapter 17, Verse 24"}
{"quote": "śrīdharaḥ : nanv evaṃ vicāryamāṇe sarvam api yajña-tapo-dānādi rājasa-tāmasa-prāyam eveti vyartho yajñādi-prayāsa ity āśaṅkya tathāvidhasyāpi sāttvikatvopapādanāt prakāraṃ darśayitum āha om iti  oṃ tat sad iti trividho brahmaṇaḥ paramātmano nirdeśo nāma-vyapadeśaḥ smṛtaḥ śiṣṭaiḥ  tatra tāvad om iti brahma ity ādi śruti-prasiddher om iti brahmaṇo nāma  jagat-kāraṇatvenāti-prasiddhatvād aviduṣāṃ parokṣatvāc ca tac-chabdo 'pi brahmaṇo nāma  paramārtha-sattva-sādhutva-praśastatvādibhiḥ sac-chabdo 'pi brahmaṇo nāma  sad eva saumyedam agra āsīt ity ādi śruteḥ  ayaṃ trividho 'pi nāma nirdeśena brāhmaṇāś ca vedāś ca yajñāś purā sṛṣṭy-ādau vihitā vidhātrā nirmitāḥ  saguṇī-kṛtā iti vā  yathā yasyāyaṃ trividho nirdeśas tena paramātmanā brāhmaṇādayaḥ pavitratamāḥ sṛṣṭāḥ  tasmāt tasyāyaṃ trividho nirdeśo 'tipraśasta ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 23"}
{"quote": "idānīṃ pratyekam oṅkārādīnāṃ prāśastyaṃ darśayiṣyann oṅkārasya tad evāha tasmād iti  yasmād evaṃ brahmaṇo nirdeśaḥ praśastas tasmād om ity udāhṛtya uccārya kṛtā veda-vādināṃ yajñādyāḥ śāstroktāḥ kriyāḥ satataṃ sarvadā aṅga-vaikalye 'pi prakarṣeṇa vartante  saguṇā bhavantīty arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 24"}
{"quote": "iti smṛtes tathaiva śiṣṭācārāc ca  brahmaṇo nirdeśaḥ stūyate karma-vaiguṇya-parihāra-sāmarthya-kathanāya  brāhmaṇā iti traivarṇikopalakṣaṇam  brāhmaṇādyāḥ kartāro vedāḥ karaṇāni yajñāḥ karmāṇi tena brahmaṇo nirdeśena karaṇa-bhūtena purā vihitāḥ prajāpatinā  tasmād yajñādi-sṛṣṭi-hetutvena tad-vaiguṇya-parihāra-samartho mahā-prabhāvo 'yaṃ nirdeśa ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 23"}
{"quote": "idānīm a-kāra-u-kāra-ma-kāra-vyākhyānena tat-samudāyoṃkāra-vyākhyānavad oṃkāra-tac-chabda-sac-chabda-vyākhyānena tat-samudāya-rūpaṃ brahmaṇo nirdeśaṃ stuty-atiśayāya vyākhyātum ārabhate caturbhiḥ  tatra prathamam oṃkāraṃ vyācaṣṭe tasmād iti  yasmād om iti brahma ity ādiṣu śrutiṣv om iti brahmaṇo nāma prasiddhaṃ tasmād om ity udāhṛtyoṃkāroccāraṇānantaraṃ vidhānoktā vidhi-śāstra-bodhitā brahma-vādināṃ veda-vādināṃ yajña-dāna-tapaḥ-kriyāḥ satataṃ pravartante prakṛṣṭatayā vaiguṇya-rāhityena vartante  yasyaikāvayavoccāraṇād apy avaiguṇyaṃ kiṃ punas tasya sarvasyoccāraṇād iti stuty-atiśayaḥ", "category": "Epic, Mahabharata", "book": "Bhagavad Gita", "position": "Chapter 17, Verse 24"}
{"quote": "baladevaḥ : tad evaṃ tapo-yajña-tapo-dānānāṃ traividhya-kathanena sāttvikānāṃ teṣām upadeyatvaṃ, rājasādīnāṃ heyatvaṃ ca darśitam  atha sāttvikādhikāriṇāṃ yajñādīni viṣṇu-nāma-pūrvakāṇy evabhavantīty ucyate om iti  om ity ādikas trividho brahmaṇo viṣṇor nirdeśo nāma-dheyaṃ śiṣṭaiḥ smṛtaḥ  om ity etad brahmaṇo nediṣṭaṃ nāma iti śruteḥ  om ity ekaṃ nāma  tat tvam asi iti śruteḥ tad iti dvitīyaṃ nāma  sad eva saumya iti śruteḥ sad iti tṛtīyaṃ nāma  upalakṣaṇam idam  viṣṇv-ādi-nāmnāṃ tena trividhena nirdeśena brāhmaṇā vedā yajñāś ca purā caturmukhena vihitāḥ prakaṭitās tasmān mahā-prabhāvo 'yaṃ nirdeśas tat-pūrvakāṇāṃ yajñādīnāṃ nāṅga-vaiguṇyam  tena phala-vaiguṇyaṃ ca neti", "category": "Epic, Mahabharata", "book": "Bhagavad Gita", "position": "Chapter 17, Verse 23"}
{"quote": "yasmād evaṃ tasmād om iti nirdeśam udāhṛtyoccāryānuṣṭhitā brahma-vādināṃ sāttvikānāṃ trai-varṇikānāṃ yajñādyāḥ kriyāḥ pravartante  aṅga-vaikalye 'pi sāṅgatāṃ bhajantīti", "category": "Epic, Mahabharata", "book": "Bhagavad Gita", "position": "Chapter 17, Verse 24"}
{"quote": "tad ity anabhisaṃdhāya phalaṃ yajña-tapaḥ-kriyāḥ  dāna-kriyāś ca vividhāḥ kriyante mokṣa-kāṅkṣibhiḥ", "category": "Epic, Mahabharata", "book": "Bhagavad Gita", "position": "Chapter 17, Verse 25"}
{"quote": "śrīdharaḥ : dvitīyaṃ nāma prastautīti tad iti tad ity udāhṛtya iti pūrvasyānuṣaṅgaḥ  tad ity udāhṛtyoccārya śuddha-cittair mokṣa-kāṅkṣibhiḥ puruṣaiḥ phalābhisandhim akṛtvā yajñādyāḥ kriyāḥ kriyante  ataś citta-śodhana-dvāreṇa phala-saṅkalpa-tyajanena mumukṣutva-sampādakatvāt tac-chabda-nirdeśaḥ praśasta ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 25"}
{"quote": "madhusūdanaḥ : dvitīyaṃ tac-chabdaṃ vyācaṣṭe tad iti  tattvam asi ity ādi-śruti-prasiddhaṃ tad iti brahmaṇo nāmodāhṛtya phalam anabhisandhāyāntaḥ-karaṇa-śuddhy-arthaṃ yajña-tapaḥ-kriyā dāna-kriyāś ca vividhā mokṣa-kāṅkṣibhiḥ kriyante tasmād atipraśastam etat", "category": "Epic, Mahabharata", "book": "Bhagavad Gita", "position": "Chapter 17, Verse 25"}
{"quote": "viśvanāthaḥ : tad ity udāhṛtyeti pūrvasyānuṣaṅgaḥ  anabhisandhāya phalābhisandhim akṛtvā", "category": "Epic, Mahabharata", "book": "Bhagavad Gita", "position": "Chapter 17, Verse 25"}
{"quote": "baladevaḥ : tad iti nirdeśam udāhṛtya phalam anabhisandhāya yajñādī-kriyā mokṣa-kāṅkṣibhis taiḥ kriyante anuṣṭhīyante  niṣkāmatayā mumukṣā-sampādanān mahā-prabhāvas tac-chabdaḥ", "category": "Epic, Mahabharata", "book": "Bhagavad Gita", "position": "Chapter 17, Verse 26"}
{"quote": "sad-bhāve sādhu-bhāve ca sad ity etat prayujyate  praśaste karmaṇi tathā sac-chabdaḥ pārtha yujyate", "category": "Epic, Mahabharata", "book": "Bhagavad Gita", "position": "Chapter 17, Verse 26"}
{"quote": "yajñe tapasi dāne ca sthitiḥ sad iti cocyate  karma caiva tad-arthīyaṃ sad ity evābhidhīyate", "category": "Epic, Mahabharata", "book": "Bhagavad Gita", "position": "Chapter 17, Verse 27"}
{"quote": "śrīdharaḥ : sac-chabdasya prāśastyam āha sad-bhāva iti dvābhyām  sad-bhāve 'stitve  deva-dattasya putrādikam astīty asminn arthe  sādhu-bhāve ca sādhutve  deva-dattasya putrādi śreṣī̀oham ity asminn arthe  sad ity etat padaṃ prayujyate  praśaste māṅgalike vivāhādi-karmaṇi ca sad idaṃ karmeti sac-chabdo yujyate prayujyate  saṅgacchata iti vā", "category": "Epic, Mahabharata", "book": "Bhagavad Gita", "position": "Chapter 17, Verse 26"}
{"quote": "kiṃ ca yajña iti  yajñādiṣu ca yā sthitis tātparyenāvasthānaṃ tad api sad ity ucyate  yasya cedaṃ nāma-trayaṃ sa eva paramātmā arthaḥ phalaṃ yasya tat-tad-arthaṃ karma-pūjopahāra-gṛhāṅgana-parimārjanopalepana-raṅga-māṅgalikādi-kriyā tat-siddhaye yad anyat karma kriyata udyāna-śāli-kṣetra-dhanārjanādi-viṣayaṃ tat karma tad-arthīyam  tac cātivyavahitam api sad ity evābhidhīyate  yasmād evam ati-praśastam etan nāma-trayaṃ tasmād etat sarva-karma-sādguṇyārthaṃ kīrayed iti tātparyārthaḥ  atra cārthavādānupapattyā vidhiḥ kalpyate  vidheyaṃ stūyate vastv iti nyāyāt  apare tu pravartante vidhinoktāḥ kriyante mokṣa-kāṅkṣibhiḥ ity ādi vartamānopadeśaḥ samidhā yajatīty ādivad vidhitayā pariṇamanīya ity āhuḥ  tat tu sad-bhāve sādhu-bhāve cety ādiṣu prāptārthatvān na saṅgacchata iti pūrvokta-krameṇa vidhi-kalpanaiva jyāyasī", "category": "Epic, Mahabharata", "book": "Bhagavad Gita", "position": "Chapter 17, Verse 27"}
{"quote": "madhusūdanaḥ : tṛtīyaṃ sac-cabdaṃ vyācaṣṭe sad-bhāva iti dvābhyām  sad eva somyedam agra āsīt ity ādi-śruti-prasiddhaṃ sad ity etad brahmaṇo nāma sad-bhāve 'vidyamānatva-śaṅkāyāṃ vidyamānatve sādhu-bhāve cāsādhutva-śaṅkāyāṃ sādhutve caprayujyate śiṣṭaiḥ  tasmād vaiguṇya-parihāreṇa yajñādeḥ sādhutvaṃ tat-phalasya ca vidyamānatvaṃ kartuṃ kṣamam etad ity arthaḥ  tathā sad-bhāva-sādhu-bhāvayor iva praśaste 'pratibandhenāśu-sukha-janake māṅgalike karmaṇi vivāhādau sac-chabdo he pārtha yujyate prayujyate  tasmād apratibandhenāśu-phala-janakatvaṃ vaiguṇya-parihāreṇa yajñādeḥ samartham etan nāmeti praśastataram etad ity arthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 26"}
{"quote": "yajñe tapasi dāne ca yā sthitis tat-paratayāvasthitir niṣṭhā sāpi sad ity ucyate vidvadbhiḥ  karma caiva tad-arthīyaṃ teṣu yajña-dāna-tapo-rūpeṣv artheṣu bhavaṃ tad-anukūlam eva ca karma tad-arthīyaṃ bhagavad-arpaṇa-buddhyā kriyamāṇaṃ karma vā tad-arthīyaṃ sad ity evābhidhīyate  tasmāt sad iti nāma karma-vaiguṇyāpanodana-samarthaṃ praśastataram  yasyaikaiko 'vayavo 'py etādṛśaḥ kiṃ vaktavyaṃ tat-samudāyasya oṃ tat sad iti nirdeśasya māhātmyam iti saṃpiṇḍitārthaḥ", "category": "Epic, Mahabharata", "book": "Bhagavad Gita", "position": "Chapter 17, Verse 27"}
{"quote": "aśraddhayā hutaṃ dattaṃ tapas taptaṃ kṛtaṃ ca yat  asad ity ucyate pārtha na ca tat pretya no iha", "category": "Epic, Mahabharata", "book": "Bhagavad Gita", "position": "Chapter 17, Verse 28"}
{"quote": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ śraddhā-traya-vibhāga-yogo nāma saptadaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 17, Verse 17"}
{"quote": "tat kasmād asad ity ucyate śṛṇu he pārtha  co hetau  yasmāt tad-aśraddhākṛtaṃ na pretya para-loke phalati viguṇatvenāpūrvājanakatvāt  no iha nāpīha loke yaśaḥ sādhubhir ninditatvāt  ata aihikāmuṣmika-phala-vikalatvād aśraddhā-kṛtasya sāttvikyā śraddhayaiva sāttvikaṃ yajñādi kuryād antaḥ-karaṇa-śuddhaye  tādṛśasyaiva śraddhā-pūrvakasya sāttvikasya yajñāder daivād vaiguṇya-śaṅkāyāṃ brahmaṇo nāma-nirdeśena sādguṇyaṃ sampādanīyam iti paramārthaḥ  śraddhā-pūrvakam asāttvikam api yajñādi viguṇaṃ brahmaṇo nāma-nirdeśena sāttvikaṃ sa-guṇaṃ ca sampāditaṃ bhavatīti bhāṣyam  tad evam asminn adhyāya ālasyādinānādṛta-śāstrāṇāṃ śraddhā-pūrvakaṃ vṛddha-vyavahāra-mātreṇa pravartamānānāṃ śāstrānādareṇāsura-sādharmyeṇa śraddhā-pūrvakānuṣṭhānena ca deva-sādharmyeṇa kim asurā amī devā vety arjuna-saṃśaya-viṣayāṇāṃ rājasa-tāmasa-śraddhā-pūrvakaṃ rājasa-tāmasa-yajñādi-kāriṇo 'surāḥ śāstrīya-jñāna-sādhanān adhikāriṇaḥ sāttvika-śraddhā-pūrvakaṃ sāttvika-yajñādi-kāriṇas tu devāḥ śāstrīya-jñāna-sādhanādhikāriṇa iti śraddhā-traividhya-pradarśana-mukhenāhārādi-traividhya-pradarśanena bhagavatā nirṇayaḥ kṛta iti siddham  iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām śraddhā-traya-vibhāga-yogo nāma saptadaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 17, Verse 28"}
{"quote": "viśvanāthaḥ : sat karma śrutam  tathāsat karma kim ity apekṣāyām āha aśraddayeti  hutaṃ havanam  dattaṃ dānam  tapas taptaṃ kṛtam  yad anyac cāpi karma kṛtaṃ tat sarvam asad iti hutam apy ahutam eva  dattam apy adattam eva  tapo 'py ataptam eva kṛtam apy akṛtam eva  yatas tat na pretya na para-loke phalati nāpīha-loke phalati", "category": "Epic, Mahabharata", "book": "Bhagavad Gita", "position": "Chapter 17, Verse 28"}
{"quote": "", "category": "Epic, Mahabharata", "book": "Bhagavad Gita", "position": "Chapter 17, Verse 17"}
{"quote": "baladevaḥ : atha sāttvikyā śraddhayā sarveṣu karmasu pravartitavyam  tayā vinā sarvaṃ vyartham iti nindati aśraddhayeti  hutaṃ homo  dattaṃ dānam  taptam anuṣṭhitaṃ yac cānyad api stuti-praṇaty-ādi-karma kṛtaṃ, tat sarvam asan nindyam ity ucyate  kuta ity atrāha na ceti  hetau ca-śabdo yato 'śraddhayā kṛtaṃ, tat pretya para-loke na phalati viguṇāt tasmāt pūrvānutpatter nāpīha loke kīrtiḥ sadbhir ninditatvāt", "category": "Epic, Mahabharata", "book": "Bhagavad Gita", "position": "Chapter 17, Verse 28"}
{"quote": "iti śrīmad-bhagavad-gītopaniṣad-bhāṣye saptadaśo 'dhyāyaḥ", "category": "Epic, Mahabharata", "book": "Bhagavad Gita", "position": "Chapter 17, Verse 17"}
{"quote": "arjuna uvāca saṃnyāsasya mahābāho tattvam icchāmi veditum  tyāgasya ca hṛṣīkeśa pṛthak keśiniṣūdana", "category": "Epic, Mahabharata", "book": "Bhagavad Gita", "position": "Chapter 18, Verse 1"}
{"quote": "ity ādiṣu ca phala-mātra-tyāgena karmānuṣṭhānam upadiṣṭam  na ca paraspara-viruddhaṃ sarvajñaḥ parama-kāruṇiko bhagavān upadiśet  ataḥ karma-sannyāsasya tad-anuṣṭhānasya cāvirodha-prakāraṃ bubhutsur arjuna uvāca sannyāsasyeti  bho hṛṣīkeśa sarvendriya-niyāmaka  he keśī-nisūdana keśī-nāmno mahato hayākṛteḥ daityasya yuddhe mukhaṃ vyādāya bhakṣayitum āgacchato atyantaṃ vyātte mukhe vāma-bāhuṃ praveśya tat-kṣaṇam eva vivṛddhena tenaiva bāhunā karkaṭikā-phalavat taṃ vidārya nisūditavān  ataeva he mahābāho iti sambodhanam  sannyāsasya tyāgasya ca tattvaṃ pṛthag vivekena veditum icchāmi", "category": "Epic, Mahabharata", "book": "Bhagavad Gita", "position": "Chapter 18, Verse 1"}
{"quote": "ity atra bhagavad-vākye mokṣa-kāṅkṣi-śabdena sannyāsina eva ucyante  anye vā yady anya eva te, tarhi - sarva-karma-phala-tyāgaṃ tataḥ kuru yatātmavān iti (gītā 12.11) tvad-uktānāṃ sarva-karma-phala-tyāgināṃ teṣāṃ sa tyāgaḥ kaḥ  sannyāsināṃ ca ko sa sannyāsa iti vivekato jijñāsur āha sannyāsasyeti  pṛthag iti yadi sannyāsa-tyāga-śabdau bhinnārthau tadā sannyāsasya tyāgasya ca tattvaṃ pṛthag veditum icchāmi  yadi tv ekārthau tāv api tvan-mate anya-mate vā tayor aikyārtham arthād ekārthatvam iti pṛthag veditum icchāmi  he hṛṣīkeśeti mad-buddheḥ pravartakatvāt tvam eva imaṃ sandeha-mukhāpayasi  keśi-nisūdana iti taṃ ca sandehaṃ tvam eva keśinam iva vidārayasīti bhāvaḥ  mahābāho iti tvaṃ mahā-bāhu-balānvito 'haṃ kiñcid bāhubalānvita ity etad aṃśenaiva mayā saha sakhyaṃ tava  na tu sārvajñyādibhir aṃśair atas tvad-datta-kiñcit-sakhya-bhāvād eva praśne mama niḥśaṅkateti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 1"}
{"quote": "sarva-karmāṇi manasā sannyasyāste sukhaṃ vaśī  (gītā 5.13) ity ādau sannyāsa-śabdena kim uktam -- tyaktvā karma-phalāsaṅgaṃ (gītā 4.20) ityādau tyāga-śabdena ca kim uktaṃ bhagavatā tatra sandihāno 'rjunaḥ pṛcchati sannyāsasyeti  sannyāsa-tyāga-śabdau śaila-taru-śabdāv iva vijātīyārthau kiṃ vā kuru-pāṇḍava-śabdāv iva sajātīyārthau  yady ādyas tarhi sannyāsasya tyāgasya ca tattvaṃ pṛthag-veditum icchāmi  yadyantas tarhi tatrāvāntaropādhi-mātraṃ bhedakaṃ bhāvi, tac ca veditum icchāmi  he mahābāho kṛṣṇa hṛṣīkeśeti dhī-vṛtti-prerakatvāt tvam eva mat-sandeham utpādayasi  keśi-nisūdaneti tvaṃ mat-sandehaṃ keśinam iva vināśayeti", "category": "Epic, Mahabharata", "book": "Bhagavad Gita", "position": "Chapter 18, Verse 1"}
{"quote": "śrībhagavān uvāca kāmyānāṃ karmaṇāṃ nyāsaṃ saṃnyāsaṃ kavayo viduḥ  sarvakarmaphalatyāgaṃ prāhus tyāgaṃ vicakṣaṇāḥ", "category": "Epic, Mahabharata", "book": "Bhagavad Gita", "position": "Chapter 18, Verse 2"}
{"quote": "jñāna-niṣṭho virakto vā mad-bhakto vānapekṣakaḥ  saliṅgānāśramāṃs tyaktvā cared avidhi-gocaraḥ  (bhp 11.18.28) ity ādi  alam atiprasaṅgena prakṛtam anusarāmaḥ  viśvanātha : prathamaṃ prācyaṃ matam āśritya sannyāsa-tyāga-śabdayor bhinna-jātīyārthatvam āha kāmyānām iti  putra-kāmo yajeta svarga-kāmo yajeta ity evaṃ kāmopabandhena vihitānāṃ kāmyānāṃ karmaṇāṃ nyāsaṃ svarūpeṇaiva tyāgaṃ sannyāsaṃ vidur na tu nityānām api sandhyopāstādīnām iti bhāvaḥ  sarveṣāṃ kāmyānāṃ nityānām api karmaṇāṃ phalaṃ karmaṇā pitṛlokaḥ iti  dharmeṇa pāpam upanudati ity ādyāḥ śrutayaḥ pratipādayanty eva ity atas tyāge phalābhisandhi-rahitaṃ sarva-karma-karaṇam  sannyāse tu phalābhisandhi-rahitaṃ nitya-karma-karaṇam  kāmya-karmaṇāṃ tu svarūpeṇaiva tyāga iti bhedo jñeyaḥ", "category": "Epic, Mahabharata", "book": "Bhagavad Gita", "position": "Chapter 18, Verse 2"}
{"quote": "baladeva : evaṃ pṛṣṭo bhagavān uvāca kāmyānām iti  putra-kāmo yajeta svarga-kāmo yajeta ity evaṃ kāmopanibandhena vihitānāṃ putreṣṭi-jyotiṣṭomādīnāṃ karmaṇāṃ nyāsaṃ svarūpeṇatyāgaṃ kavayaḥ paṇḍitāḥ sannyāsaṃ vidur na tu nityānām agnihotrādīnām ity arthaḥ  teṣu vicakṣaṇās tu sarveṣāṃ kāmyānāṃ nityānāṃ ca karmaṇāṃ phala-tyāgam eva, na tu svarūpatas tyāgaṃ sannyāsa-lakṣaṇaṃ tyāgaṃ prāhuḥ  nitya-karmaṇāṃ ca phalam asti - karmaṇāṃ pitṛ-loko dharmeṇa pāpam apanudati ity ādi śravaṇāt  yadyapi aharahaḥ sandhyām upāsīta, yāvaj-jīvanam agnihotraṃ juhoti ity ādau, putra-kāmo yajeta ity ādāv iva phala-viśeṣo na śrutayas tathāpi viśvajitā yajeta ity ādāv iva vidhiḥ kiñcit phalam ākṣiped eva  itarathā puruṣa-pravṛtty-anupapatter duṣpariharatāpattiḥ  tathā ca kāmya-karmaṇāṃ svarūpatas tyāgo, nitya-karmaṇāṃ tu phala-tyāgaḥ sannyāsa-śabdārthaḥ  sarveṣāṃ karmaṇāṃ phalecchāṃ tyaktvānuṣṭhānaṃ khalu tyāga-śabdārthaḥ  pūrvokta-rītyā jñānodaya-phalasya sattvād apravṛtter duṣpariharatvaṃ pratyuktam", "category": "Epic, Mahabharata", "book": "Bhagavad Gita", "position": "Chapter 18, Verse 2"}
{"quote": "tyājyaṃ doṣavad ity eke karma prāhur manīṣiṇaḥ  yajñadānatapaḥkarma na tyājyam iti cāpare", "category": "Epic, Mahabharata", "book": "Bhagavad Gita", "position": "Chapter 18, Verse 3"}
{"quote": "apare tu mīmāṃsakā yajñādikaṃ karma na tyājyam iti prāhuḥ  ayaṃ bhāvaḥ kratv-arthāpi satīyaṃ hiṃsā puruṣeṇa kartavyā  sā cānyoddeśenāpi kṛtā puruṣasya pratyavāya-hetur eva  yathā hi vidhir vidheyasya tad-uddeśyenānuṣṭhānaṃ vidhatte  tādarthya-lakṣaṇatvāc cheṣatvasya  na tv evaṃ niṣedho niṣedhasya tādarthyam apekṣate prāpti-mātrāpekṣitatvāt  anyathājñāna-pramādādi-kṛte doṣābhāva-prasaṅgāt  tad evaṃ samāna-viṣayakatvena sāmānya-śāstrasya viśeṣeṇa bādhān nāsti doṣavattvam  ato nityaṃ yajñādi-karma na tyājyam iti  anena vidhi-niṣedhayoḥ samāna-balatā bādhyate sāmānya-viśeṣa-nyāyaṃ sampādayitum", "category": "Epic, Mahabharata", "book": "Bhagavad Gita", "position": "Chapter 18, Verse 3"}
{"quote": "viśvanātha : tyāge punar api mata-bhedam upakṣipati tyājyam iti  doṣavat hiṃsādi-doṣavattvāt karma svarūpata eva tyājyām ity eke sāṅkhyāḥ  pare mīmāṃsakā yajñādikaṃ karma śāstre vihitatvān na tyājyam ity āhuḥ", "category": "Epic, Mahabharata", "book": "Bhagavad Gita", "position": "Chapter 18, Verse 3"}
{"quote": "baladeva : tyāge punar api mata-bhedam āha tyājyam iti  eke manīṣiṇo doṣavat na hiṃsyāt sarva-bhūtānīti śruti-nidarśinaḥ kāpilāḥ karma-doṣavat paśu-hiṃsādi-doṣa-yuktaṃ bhavaty atas tyājyaṃ svarūpato heyam ity āhuḥ  agnīṣomīyaṃ paśum ālabheteti śrutis tu hiṃsāyāḥ kratv-aṅgatvam āha tv anartha-hetutvaṃ tasyā nivārayati  tathā ca dravya-sādhyatvena hiṃsāyāḥ sambhavāt  sarvaṃ karma tyājyam iti  apare jaiminīyās tu yajñādikarma na tyājyaṃ tasya veda-vihitatvena nirdoṣatvād ity āhuḥ - yadyapi hiṃsānugrahātmakaṃ karma tathāpi tasya vedena dharmatvābhidhānān na doṣavattvam ataḥ kāryam evety arthaḥ  na hiṃsyāt iti sāmānyato niṣedhas tu krator anyatra tasyāḥ pāpatām āheti na kiñcid avadyam", "category": "Epic, Mahabharata", "book": "Bhagavad Gita", "position": "Chapter 18, Verse 3"}
{"quote": "niścayaṃ śṛṇu me tatra tyāge bharatasattama  tyāgo hi puruṣavyāghra trividhaḥ saṃprakīrtitaḥ", "category": "Epic, Mahabharata", "book": "Bhagavad Gita", "position": "Chapter 18, Verse 4"}
{"quote": "śrīdhara : evaṃ mata-bhedam upanyasya svamataṃ kathayitum āha niścayam iti  tatraivaṃ vipratipanne tyāge niścayaṃ ye vacanāt śṛṇu  tyāgasya loka-prasiddhatvāt kim atra śrotavym iti māvamaṃsthā ity āha he puruṣa-vyāghra puruṣa-śreṣṭha  tyāgo 'yaṃ durbodhaḥ  hi yasmād ayaṃ karma-tyāgas tattvavidhbis tāmasādi-bhedena trividhaḥ samyag-vivekena prakīrtitaḥ  traividhyaṃ ca niyatasya tu sannyāsaḥ karmaṇa ity ādinā vakṣyati", "category": "Epic, Mahabharata", "book": "Bhagavad Gita", "position": "Chapter 18, Verse 4"}
{"quote": "viśvanātha : svamatam āha niścayam iti  trividhaḥ sāttviko rājasas tāmasaś ceti  atra tyāgasya traividhyam uktramya niyatasya tu sannyāsaḥ karmaṇo nopapadyate  mohāt tasya parityāgas tāmasaḥ parikīrtitaḥ  iti tasya eva tāmasa-bhedaiḥ sannyāsa-śabda-prayogād bhagavan-mate tyāga-sannyāsa-śabdayor aikyārtham evety avagamyate", "category": "Epic, Mahabharata", "book": "Bhagavad Gita", "position": "Chapter 18, Verse 4"}
{"quote": "baladeva : evaṃ mata-bhedam upavarṇya svamatam āha niścayam iti  mata-bheda-graste tyāge me parameśvarasya sarvajñasya niścayaṃ śṛṇu  nanu tyāgasya khyātatvāt tatra śrotavyaṃ kim asti  tatrāha tyāgo hīti  hi yatas tyāgas tāmasādi-bhedena vijñais trividhaḥ samprakīrtito vivicyoktaḥ  tathā ca durbodho 'sau śrotavya iti tyāga-traividhyam  niyatasya tu ity ādibhir agre vācyam", "category": "Epic, Mahabharata", "book": "Bhagavad Gita", "position": "Chapter 18, Verse 4"}
{"quote": "yajñadānatapaḥkarma na tyājyaṃ kāryam eva tat  yajño dānaṃ tapaś caiva pāvanāni manīṣiṇām", "category": "Epic, Mahabharata", "book": "Bhagavad Gita", "position": "Chapter 18, Verse 5"}
{"quote": "śrīdhara : prathamaṃ tāvan niścayam āha yajñeti dvābhyām  manīṣiṇāṃ vivekināṃ pāvanāni citta-śuddhi-karāṇi", "category": "Epic, Mahabharata", "book": "Bhagavad Gita", "position": "Chapter 18, Verse 5"}
{"quote": "viśvanātha : kāmyānām api madhye bhagavan-mate sāttvikāni yajña-dāna-tapāṃsi phalākāṅkṣā-rahitaiḥ kartavyānīty āha yajñādikaṃ kartavyam eva  tatra hetuḥ pāvanānīti citta-śuddhikaratvād ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 5"}
{"quote": "baladeva : prathamaṃ tasmin svaniścayam āha yajñeti dvābhyām  yajñādīni manīṣiṇāṃ kāryāṇy eva na tyājyāni yad amūni viṣa-tantuvad antarabhyudita-jñāna-dvārā pāvanāni saṃsṛti-doṣa-vināśakāni bhavanti", "category": "Epic, Mahabharata", "book": "Bhagavad Gita", "position": "Chapter 18, Verse 5"}
{"quote": "etāny api tu karmāṇi saṅgaṃ tyaktvā phalāni ca  kartavyānīti me pārtha niścitaṃ matam uttamam", "category": "Epic, Mahabharata", "book": "Bhagavad Gita", "position": "Chapter 18, Verse 6"}
{"quote": "śrīdhara : yena prakāreṇa kṛtāny etāni pāvanāni bhavanti taṃ prakāraṃ darśayann āha etānīti  yāni yajñādīni karmāṇi mayā pāvanānīty uktam etāny apy eva kartavyāni  katham? saṅgaṃ kartṛtvābhiniveśaṃ tyaktvā kevalam īśvarārādhantayā kartavyānīti  phalāni ca tyaktvā kartavyāni iti ca me mataṃ niścitam  ata evottamam", "category": "Epic, Mahabharata", "book": "Bhagavad Gita", "position": "Chapter 18, Verse 6"}
{"quote": "viśvanātha : yena prakāreṇa kṛtāny etāni pāvanāni bhavanti taṃ prakāraṃ darśayati etāny apīti  saṅgaṃ kartṛtvābhiniveśaṃ phalābhisandhiṃ ca  phalābhisandhi-kartṛtvābhiniveśayos tyāga eva tyāgaḥ sannyāsaś cocyata ity bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 6"}
{"quote": "baladeva : yajñādīnāṃ pāvanatā-prakāram āha etāny apīti  saṅgaṃ kartṛtvābhiniveśaṃ phalāni ca pratipaoktāni pitṛ-lokādīni ca sarvāṇi tyaktvā kevalam īśvarārcana-dhiyā kartavyānīti me mayā niścitam ata uttamam idaṃ matam  kartṛtvābhiniveśa-tyāgasyāpi praveśāt pārtha-sārather mataṃ varīyaḥ", "category": "Epic, Mahabharata", "book": "Bhagavad Gita", "position": "Chapter 18, Verse 6"}
{"quote": "niyatasya tu saṃnyāsaḥ karmaṇo nopapadyate  mohāt tasya parityāgas tāmasaḥ parikīrtitaḥ", "category": "Epic, Mahabharata", "book": "Bhagavad Gita", "position": "Chapter 18, Verse 7"}
{"quote": "śrīdhara : pratijñātaṃ tyāgasya traividhyam idānīṃ darśayati niyatasyeti tribhiḥ  kāmyasya karmaṇo bandhakatvāt sannyāso yuktam  niyatasya tu nityasya punaḥ karmaṇaḥ sannyāsas tyāgo nopapadyate  sattva-śuddhi-dvārā mokṣa-hetutvāt  atas tasya parityāga upādeyatve 'pi tyājyam ity evaṃ lakṣaṇān mohād eva bhavet  sa ca mohasya tāmasatvāt tāmasaḥ parikīrtitaḥ", "category": "Epic, Mahabharata", "book": "Bhagavad Gita", "position": "Chapter 18, Verse 7"}
{"quote": "viśvanātha : prakrāntasya trividha-tyāgasya tāmasaṃ bhedam āha niyatasya nityasya  mohāt śāstra-tātparyājñānāt  sannyāsī kāmya-karmaṇy āvaśyakatvābhāvāt parityajatu nāma, nityasya tu karmaṇas tyāgo nopapadyate iti tu śabdārthaḥ  mohād ajñānāt  tāmasa iti tāmasa-tyāgasya phalam ajñāna-prāptir eva  na tv abhīpsita-jñāna-prāptir iti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 7"}
{"quote": "baladeva : pratijñātaṃ tyāga-traividhyam āha niyatasyeti tribhiḥ  kāmyasya karmaṇo bandhakatvāt tyāgo yuktaḥ  niyatasya nitya-naimittikasya mahā-yajñādeḥ karmaṇaḥ sannyāsas tyāgo nopapadyate  ātmoddeśād viśīrṇādivad antargata-jñānasya tasya mocakatvād dehayātrā-sādhakatvāc ca tat-tyāgo na yuktaḥ  tena hi devatā-bhagavad-vibhūtir arcatāṃ tac-cheṣaiḥ pūtaiḥ siddhā deha-yātrā tattva-jñānāya sampadyate  vaiparītye pūrvam abhihitaṃ nityataṃ kuru karma tvam ity ādibhis tṛtīyae tasyāpi mohād bandhakam idam ity ajñānāt paritaḥ svarūpeṇa tyāgas tāmaso bhavati - mohasya tamo-dharmatvāt", "category": "Epic, Mahabharata", "book": "Bhagavad Gita", "position": "Chapter 18, Verse 7"}
{"quote": "duḥkham ity eva yat karma kāyakleśabhayāt tyajet  sa kṛtvā rājasaṃ tyāgaṃ naiva tyāgaphalaṃ labhet", "category": "Epic, Mahabharata", "book": "Bhagavad Gita", "position": "Chapter 18, Verse 8"}
{"quote": "śrīdhara : rājasaṃ tyāgam āha duḥkham iti  yaḥ kartā ātma-bodhaṃ vinā kevalaṃ duḥkham ity evaṃ matvā śarīrāyāsa-bhayāt nityaṃ karma tyajet iti yat tādṛśas tyāgo rājaso duḥkhasya rājasatvāt  atas taṃ rājasaṃ tyāgaṃ kṛtvā sa rājasaḥ puruṣas tyāgasya phalaṃ jñāna-niṣṭhā-lakṣaṇaṃ naiva labhata ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 8"}
{"quote": "viśvanātha : duḥkham ity eveti  yadyapi nitya-karmaṇām āvaśyakam eva tat-karaṇe guṇa eva na tu doṣa iti jānāmy eva  tad apii taiḥ śarīraṃ mayā kathaṃ vṛthā kleśayitavyam iti bhāvaḥ  tyāga-phalaṃ jñānaṃ na labheta", "category": "Epic, Mahabharata", "book": "Bhagavad Gita", "position": "Chapter 18, Verse 8"}
{"quote": "baladeva : niṣkāmatayānuṣṭhitaṃ vihitaṃ karma muktihetur iti jānann api dravopyārjana-prātaḥ-snānādinā duḥkha-rūpam iti kāya-kleśa-bhayāc caitan mumukṣur api tyajet  sa tyāgo rājasaḥ duḥkhasya rajo-dharmatvāt  taṃ tyāgaṃ kṛtvāpi janas tasya phalaṃ jñāna-niṣṭhāṃ na labheta", "category": "Epic, Mahabharata", "book": "Bhagavad Gita", "position": "Chapter 18, Verse 8"}
{"quote": "kāryam ity eva yat karma niyataṃ kriyaterjuna  saṅgaṃ tyaktvā phalaṃ caiva sa tyāgaḥ sāttviko mataḥ", "category": "Epic, Mahabharata", "book": "Bhagavad Gita", "position": "Chapter 18, Verse 9"}
{"quote": "śrīdhara : sāttvikaṃ tyāgam āha kāryam iti  kāryam ity evaṃ niyatam avaśya-kartavyatayā vihitaṃ karma saṅgaṃ phalaṃ ca tyaktvā kriyate iti yat tādṛśas tyāgaḥ sāttviko mataḥ  viśvanātha : kāryam avaśya-kartavyam iti buddhyā niyataṃ nityaṃ karma, sāttvika iti tyāgāt tyāga-phalaṃ jñānaṃ sa labhetaiveti bhāvaḥ baladeva : kāryam avaśya-kartavyatayā vihitaṃ karma niyataṃ yathā bhavati, tathā saṅgaṃ kartṛtvābhiniveśaṃ phalaṃ ca nikhilaṃ tyaktvā kriyata iti yat sa tyāgaḥ sāttvikas tādṛśa-jñānasya sattva-dharmatvāt  bhg 18.10", "category": "Epic, Mahabharata", "book": "Bhagavad Gita", "position": "Chapter 18, Verse 9"}
{"quote": "na dveṣṭy akuśalaṃ karma kuśale nānuṣajjate  tyāgī sattvasamāviṣṭo medhāvī chinnasaṃśayaḥ", "category": "Epic, Mahabharata", "book": "Bhagavad Gita", "position": "Chapter 18, Verse 10"}
{"quote": "śrīdhara : evambhūta-sāttvika-tyāga-pariniṣṭhitasya lakṣaṇam āha na dveṣṭīty ādi  sattva-samāviṣṭaḥ sattvena saṃvyāptaḥ sāttvika-tyāgī  akuśalaṃ duḥkhāvahaṃ śiśire prātaḥ-snānādikaṃ karma na dveṣṭi  kuśale ca sukha-kare karmaṇi nidāghe madhyāhna-snānādau nānuṣajjate prītiṃ na karoti  tatra hetuḥ medhāvī sthira-buddhiḥ  yatra para-paribhavādi mahad api duḥkhaṃ sahate svargādi-sukhaṃ ca tyajati tatra kiyad etat tātkālikaṃ sukhaṃ duḥkhaṃ ca ity evam anusandhānavān ity arthaḥ  ataeva chinnaḥ saṃśayo mithyā-jñānaṃ daihika-sukha-duḥkhayor upāditsā-parijihīrṣā-lakṣaṇaṃ yasya saḥ", "category": "Epic, Mahabharata", "book": "Bhagavad Gita", "position": "Chapter 18, Verse 10"}
{"quote": "viśvanātha : evambhūta-sāttvika-tyāga-pariniṣṭhitasya lakṣaṇam āha na dveṣṭīty ādi  akuśalaṃ asukhadaṃ śīte prātaḥ-snānādikaṃ na dveṣṭi  kuśale sukha-grīṣma-snānādau", "category": "Epic, Mahabharata", "book": "Bhagavad Gita", "position": "Chapter 18, Verse 10"}
{"quote": "baladeva : sāttvika-tyāgino lakṣaṇam āha dveṣṭīti  akuśalaṃ duḥkhadaṃ hemanta-prātaḥ-snānādi na dveṣṭi  kuśale sukhade nidāgha-madhyāhne snānādau na sajjate  yataḥ sattva-samāviṣṭo 'tidhāro medhāvī sthiradhīś chinno vihitāni karmāṇi kleśānuṣṭhitāni jñānaṃ janayeyur na vety evaṃ lakṣaṇaḥ saṃśayo yena saḥ  īdṛśaḥ sāttvika-tyāgī bodhyaḥ", "category": "Epic, Mahabharata", "book": "Bhagavad Gita", "position": "Chapter 18, Verse 10"}
{"quote": "śrīdhara : nanv evambhutāt karma-phala-tyāgād varaṃ sarva-karma-tyāgaḥ  tathā sati karma-vikṣepābhāvena jñāna-niṣṭhā sukhaṃ sampadyate tatrāha na hīti  deha-bhṛtā dehātmābhimānavatā niḥśeṣeṇa sarvāṇi karmāṇi tyaktuṃ na hi cākyam  tad uktaṃ na hi kaścit kṣaṇam api jātu tiṣṭhaty akarma-kṛd ity ādinā  tasmād yas tu karmāṇi kurvann api karma-phala-tyāgī sa eva mukhas tyāgīty abhidhīyate", "category": "Epic, Mahabharata", "book": "Bhagavad Gita", "position": "Chapter 18, Verse 11"}
{"quote": "viśvanātha : ito 'pi śāstrīyaṃ karma na tyājyam ity āha na hīti  tyaktuṃ na śakyaṃ na śakyāni  tad uktaṃ na hi kaścit kṣaṇam api jātu tiṣṭhaty akarma-kṛd iti", "category": "Epic, Mahabharata", "book": "Bhagavad Gita", "position": "Chapter 18, Verse 11"}
{"quote": "baladeva : nanv īdṛśāt phala-tyāgāt svarūpataḥ karma-tyāgo varīyān vikṣepābhāvena jñāna-niṣṭhā sādhakatvād iti cet tatrāha na hīti  deha-bhṛtā karmāṇy aśeṣatas tyaktuṃ na hi śakyaṃ na śakyāni  yad uktaṃ na hi kaścit kṣaṇam apītyādi  tasmād yaḥ karmāṇi kurvann eva tat-phala-tyāgo, sa eva tyāgīty ucyate  tathā ca saniṣṭho 'dhikārī kartṛtvābhiniveśa-phalecchā-śūnyo yathā-śakti sarvāṇi karmāṇi jñānārthī san kuryād iti pārtha-sārather matam", "category": "Epic, Mahabharata", "book": "Bhagavad Gita", "position": "Chapter 18, Verse 11"}
{"quote": "aniṣṭam iṣṭaṃ miśraṃ ca trividhaṃ karmaṇaḥ phalam  bhavaty atyāgināṃ pretya na tu saṃnyāsināṃ kvacit", "category": "Epic, Mahabharata", "book": "Bhagavad Gita", "position": "Chapter 18, Verse 12"}
{"quote": "śrīdhara : evambhūtasya karma-phala-tyāgasya phalam āha aniṣṭam iti  aniṣṭam nārakitvam  iṣṭaṃ devatvam  miśraṃ manuṣyatvam  evaṃ trividhaṃ pāpasya puṇyasya cobhaya-miśrasya ca karmaṇo yat phalaṃ prasiddham  tat sarvam atyāgināṃ sakāmānām eva pretya paratra bhavati  teṣāṃ trividha-karma-sambhavāt  na tu sannyāsināṃ kvacid api bhavati  sannyāsi-śabdenātra phala-tyāga-sāmyāt prakṛtāḥ karma-phala-tyāgino 'pi gṛhyante  anāśritaḥ karma-phalaṃ kāryaṃ karma karoti yaḥ  sa sannyāsī ca yogī cety evam ādau ca karma-phala-tyāgiṣu sannyāsi-śabda-yoga-darśanāt  teṣāṃ sāttvikānāṃ pāpāsambhavād īśvarārpaṇena ca puṇya-phalasya tyaktatvāt trividham api karma-phalaṃ na bhavatīty arthaḥ  viśvanātha : evambhūta-tyāgābhāve doṣam āha - aniṣṭaṃ naraka-duḥkhaṃ iṣṭaṃ svarga-sukhaṃ miśraṃ manuṣya-janmani sukha-duḥkham atyāgināṃ evambhūta-tyāga-rahitānām eva bhavati pretya paraloke  baladeva : īdṛśa-tyāgābhāve doṣam āha aniṣṭam iti  aniṣṭaṃ nārakitvam  iṣṭaṃ svargitvaṃ miśraṃ manuṣyatvam  duḥkha-sukha-yogīti trividhaṃ karma-phalam  atyāginām ukta-tyāga-rahitānāṃ pretya para-kāle bhavati  na tu sannyāsinām ukta-tyāgavatām  teṣāṃ tu karmāntargatena jñānena mokṣo bhavatīti tyāga-phalam uktam", "category": "Epic, Mahabharata", "book": "Bhagavad Gita", "position": "Chapter 18, Verse 12"}
{"quote": "adhiṣṭhānaṃ tathā kartā karaṇaṃ ca pṛthagvidham  vividhāś ca pṛthakceṣṭā daivaṃ caivātra pañcamam", "category": "Epic, Mahabharata", "book": "Bhagavad Gita", "position": "Chapter 18, Verse 14"}
{"quote": "śrīdhara : tāny evāha adhiṣṭhānam iti  adhiṣṭhānaṃ śarīram  kartā cid-acid-granthir ahaṅkāraḥ  pṛthag-vidham aneka-prakāram  karaṇaṃ cakṣuḥ-śrotrādi  vividhāḥ kāryataḥ svarūpataś ca  pṛthag-bhūta-ceṣṭā prāṇāpānādīnāṃ vyāpārāḥ  atraitad eva pañcamaṃ kāraṇaṃ daivam  cakṣur-ādy-anugrāhakam ādityādi-sarva-prerako 'ntaryāmī vā", "category": "Epic, Mahabharata", "book": "Bhagavad Gita", "position": "Chapter 18, Verse 14"}
{"quote": "viśvanātha : tāny eva gaṇayati adhīti  adhiṣṭhānaṃ śarīraṃ  kartā cij-jaḍa-granthir ahaṅkāraḥ, karaṇaṃ cakṣuḥ-śrotrādi  pṛthag-vidham aneka-prakāram  pṛthak-ceṣṭā prāṇāpānādīnāṃ pṛthag-vyāpārāḥ  daivaṃ sarva-prerako 'ntaryāmī ca", "category": "Epic, Mahabharata", "book": "Bhagavad Gita", "position": "Chapter 18, Verse 14"}
{"quote": "nanu jīvasya kartṛtve pareśāyatte sati tasya karma sva-niyojyatvāpattiḥ, kāṣṭhādi-tulyatvāt  vidhi-niṣedha-śāstrāṇi ca vyarthāni syuḥ  svadhiyā pravartituṃ na śakto niyojyo dṛṣṭaḥ  ucyate -- pareśena dattair dehendriyādibhis tenaivāhita-śaktibhis tad-ādhāra-bhūto jīvas tad-āhita-śaktibhis tad-ādhāra-bhūto jīvas tad-āhita-śaktikaḥ san karma-siddhaye svecchayaiva dehendriyādikam adhitiṣṭhati  pareśas tu tat-sarvāntaḥ-sthas tasminn anumatiṃ dadānas taṃ prerayatīti jīvasya sva-dhiyā pravṛtti-nivṛttimattvam astīti na kiñcic codyam  evam eva sūtrakāro niṛṇītavān parāt tat tac chakteḥ (? parāt tac-chruteḥ, 2.3.40) ity ādinā  nanu muktasya jīvasya kartṛtvaṃ na syāt, tasya dehendriya-prāṇānāṃ vigamād iti cen na, tadā saṅkalpa-siddhānāṃ divyānāṃ teṣāṃ sattvāt", "category": "Epic, Mahabharata", "book": "Bhagavad Gita", "position": "Chapter 18, Verse 14"}
{"quote": "śarīravāṅmanobhir yat karma prārabhate naraḥ  nyāyyaṃ vā viparītaṃ vā pañcaite tasya hetavaḥ", "category": "Epic, Mahabharata", "book": "Bhagavad Gita", "position": "Chapter 18, Verse 15"}
{"quote": "tatraivaṃ sati kartāram ātmānaṃ kevalaṃ tu yaḥ  paśyaty akṛtabuddhitvān na sa paśyati durmatiḥ", "category": "Epic, Mahabharata", "book": "Bhagavad Gita", "position": "Chapter 18, Verse 16"}
{"quote": "yasya nāhaṃkṛto bhāvo buddhir yasya na lipyate  hatvā.api sa imāṃl lokān na hanti na nibadhyate", "category": "Epic, Mahabharata", "book": "Bhagavad Gita", "position": "Chapter 18, Verse 17"}
{"quote": "jñānaṃ jñeyaṃ parijñātā trividhā karmacodanā  karaṇaṃ karma karteti trividhaḥ karmasaṃgrahaḥ", "category": "Epic, Mahabharata", "book": "Bhagavad Gita", "position": "Chapter 18, Verse 18"}
{"quote": "jñānaṃ karma ca kartā ca tridhaiva guṇabhedataḥ  procyate guṇasaṃkhyāne yathāvac chṛṇu tāny api", "category": "Epic, Mahabharata", "book": "Bhagavad Gita", "position": "Chapter 18, Verse 19"}
{"quote": "śrīdharaḥ - tataḥ kiṃ ? ata āha jñānam iti  guṇāḥ samyak kārya-bhedena khyāyate pratipādyante 'sminn iti guṇa-saṅkhyānaṃ sāṅkhya-śāstram  tasmin jñānaṃ ca karma ca kartā ca pratyekaṃ sattvādi-guṇa-bhedena tridhaivocyate  tāny api jñānādīni vakṣyamāṇāni yathāvat śṛṇu  tridhaivety eva-kāro guṇa-trayopādhi-vyatirekeṇātmanaḥ svataḥ karmāṇi pratiṣedhārthaḥ  caturdeśe 'dhyāye tatra sattvaṃ nirmalatvād ity ādinā guṇānāṃ bandhakatva-prakāro nirūpitaḥ  saptadaśe 'dhyāye yajante sāttvikā devān ity ādinā guṇa-kṛta-trividha-svabhāva-nirūpaṇena rajas-tamaḥ-svabhāvaṃ parityajya sāttvikāhārādi-sevayā sāttvikaḥ svabhāvaḥ sampādanīya ity uktam  iha tu kriyā-kāraka-phalādīnām ātma-sambandho nāstīti darśayituṃ sarveṣāṃ triguṇātmakatvam ucyate iti viśeṣo jñātavyaḥ", "category": "Epic, Mahabharata", "book": "Bhagavad Gita", "position": "Chapter 18, Verse 19"}
{"quote": "baladevaḥ - jñānam iti guṇa-saṅkhyāne guṇa-nirūpake śāstre caturdaśe tatra sattvaṃ nirmalatvād ity ādinā guṇānāṃ bandhakatā-prakāraḥ  saptadaśe yajante sāttvikā devān ity ādinā guṇa-kṛta-svabhāva-bhedaś coktaḥ  iha tu guṇa-saṃjñānāṃ jñānādīnāṃ traividhyam ucyata iti bodhyam", "category": "Epic, Mahabharata", "book": "Bhagavad Gita", "position": "Chapter 18, Verse 19"}
{"quote": "sarvabhūteṣu yenaikaṃ bhāvam avyayam īkṣate  avibhaktaṃ vibhakteṣu taj jñānaṃ viddhi sāttvikam", "category": "Epic, Mahabharata", "book": "Bhagavad Gita", "position": "Chapter 18, Verse 20"}
{"quote": "viśvanāthaḥ - sāttvikaṃ jñānam āha -- sarva-bhūteṣv iti  ekaṃ bhāvam ekam eva jīvātmānaṃ nānā-vidha-phala-bhogārthaṃ krameṇa sarva-bhūteṣu manuṣya-deva-tiryag-ādiṣu vartamānam avyayaṃ naśvareṣv api teṣv anaśvaraṃ vibhakteṣu parasparaṃ vibhinneṣv apy avibhaktam eka-rūpaṃ yena karma-sambandhinā jñānenekṣate tat sāttvikaṃ jñānam", "category": "Epic, Mahabharata", "book": "Bhagavad Gita", "position": "Chapter 18, Verse 20"}
{"quote": "baladevaḥ - sāttvika-jñānam āha -- sarveti  sarva-bhūteṣu deva-manuṣyādiṣu deheṣu nānā-karma-phala-bhogāt krameṇa vartamāna-bhāvaṃ jīvātmānaṃ yenaikaṃ vīkṣyate  avyayaṃ naśvareṣu teṣv anaśvaraṃ vibhakteṣu mitho-bhinneṣu teṣv avibhaktam eka-rūpaṃ ca yena taṃ vīkṣyate taj jñānaṃ sāttvikam aupaniṣad-aviviktātma-jñānaṃ tad ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 20"}
{"quote": "pṛthaktvena tu yaj jñānaṃ nānābhāvān pṛthagvidhān  vetti sarveṣu bhūteṣu taj jñānaṃ viddhi rājasam", "category": "Epic, Mahabharata", "book": "Bhagavad Gita", "position": "Chapter 18, Verse 21"}
{"quote": "śrīdhara : rājasa-jñānam āha pṛthaktveneti  pṛthaktvena tu yaj jñānam ity asyaiva vivaraṇam  sarveṣu bhūteṣu nānā-bhāvān vastuta evānekān kṣetrajñān pṛthag-vidhān sukhitva-duḥkhitvādi-rūpeṇa vilakṣaṇān yena jñānena vetti taj jñānaṃ rājasaṃ viddhi", "category": "Epic, Mahabharata", "book": "Bhagavad Gita", "position": "Chapter 18, Verse 21"}
{"quote": "viśvanātha : rājasaṃ jñānam āha sarva-bhūteṣu jīvātmanaḥ pṛthaktvena yaj jñānam iti  deha-nāśa evātmano nāśa ity asurāṇāṃ matam  ataeva pṛthak pṛthag deheṣu pṛthak pṛthag evātmeti tathā śāstra-karaṇāt pṛthag-vidhān nānābhāvān nānābhiprāyān  ātmā sukha-duḥkhāśraya iti  sukha-duḥkhādyanāśraya itii jaḍa iti cetana iti vyāpaka iti  aūu-svarūpa iti  aneka iti ityādi kalpān yena eka ityādi veda tad rājasam", "category": "Epic, Mahabharata", "book": "Bhagavad Gita", "position": "Chapter 18, Verse 21"}
{"quote": "baladeva : rājasa-jñānam āha pṛthaktveneti  sarveṣu bhūteṣu deva-manuṣyādi-deheṣu jīvātmanaḥ pṛthaktvena yaj jñānaṃ deha-vināśa evātma-vināśa iti yaj jñānam ity arthaḥ  yena ca nānā-vidhān bhāvān abhiprāyān vetti  deha evātmeti dehād anyo deha-parimāṇa ātmeti  kṣaṇika-vijñānam ātmeti nityāvajñāna-mātra-vibhur ātmeti  dehād anyo nava-viśeṣa-guṇāśrayo 'jaḍo vibhur ātmety evaṃ lokāyatika-jaina-bauddha-māyi-tārkikādi-vādān yena jānāti tad rājasaṃ jñānam", "category": "Epic, Mahabharata", "book": "Bhagavad Gita", "position": "Chapter 18, Verse 21"}
{"quote": "yat tu kṛtsnavad ekasmin kārye saktam ahetukam  atattvārthavad alpaṃ ca tat tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 18, Verse 22"}
{"quote": "śrīdhara : tāmasaṃ jñānam āha yad iti  ekasmin kārye dehe pratimādau yā kṛtsnavat paripūrṇavat sattama etāvān eva ātmeśvaro yā ity abhiniveśa-yuktam ahaitukaṃ nirupapattikaṃ  atattvārthavat paramārthāvalambana-śūnyam  ataevālpaṃ tuccham  alpa-viṣayatvāt  alpa-phalatvāc ca  yad evambhūtaṃ jñānaṃ tat tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 18, Verse 22"}
{"quote": "viśvanātha : tāmasaṃ jñānam āha yat tu jñānam ahaitukam autpattikam eva ataeva ekasmin kārye laukika eva snāna-bhojana-pāna-strī-sambhoge tat-sādhane ca karmaṇi saktam  na tu vaidike karmaṇi yajña-dānādau  ataevātattvārthavat tatra tattva-rūpo 'rthaḥ ko 'pi nāstīty arthaḥ  alpaṃ paśūnām iva yat kṣudraṃ tat tāmasaṃ jñānam  dehādy-atiriktatvena tat-padārtha-jñānaṃ sāttvikam  nānāvāda-pratipādakaṃ nyāyādi-śāstra-jñānaṃ rājasam  snāna-bhojanādi-vyavahārika-jñānaṃ tāmasam iti saṅkṣepaḥ", "category": "Epic, Mahabharata", "book": "Bhagavad Gita", "position": "Chapter 18, Verse 22"}
{"quote": "baladeva : tāmasaṃ jñānam āha yat tv iti  yat tu jñānam ahaitukaṃ svābhāvikaṃ na tu śāstrād dhetor jñānam  ataevaikasmin laukike snānaa-bhojana-yoṣita-prasaṅgādau kārye  na tu vaidike yāga-dānādau saktaṃ kṛtsnavat pūrṇaṃ nāto 'dhikam astīty arthaḥ  ataevātattvārthavad yatra tattva-rūpo 'rtho nāsti  alpaṃ paśv-ādi-sādhāraṇyāt tucchaṃ tal laukika-snāna-bhojanādi-jñānaṃ tāmasam", "category": "Epic, Mahabharata", "book": "Bhagavad Gita", "position": "Chapter 18, Verse 22"}
{"quote": "niyataṃ saṅgarahitam arāgadveṣataḥ kṛtam  aphalaprepsunā karma yat tat sāttvikam ucyate", "category": "Epic, Mahabharata", "book": "Bhagavad Gita", "position": "Chapter 18, Verse 23"}
{"quote": "śrīdhara: idānīṃ trividhaṃ karmāha - niyatam iti tribhiḥ  niyataṃ nityatayā vihitam  saṅga-rahitam abhiniveśa-śūnyam  arāga-dveṣataḥ putrādi-prītyā vāśatru-dveṣeṇa vā yat kṛtaṃ na bhavati  phalaṃ prāptum icchatīti phala-prepsuḥ  tad-vilakṣaṇena niṣkāmeṇa kartrā yat kṛtaṃ karma tat sāttvikam ucyate  viśvanātha: trividhaṃ jñānam uktvā trividhaṃ karmāha - niyataṃ nityatayā vihitaṃ saṅga-rahitam abhiniveśa-śūnyam ataevārāga-dveṣato rāga-dveṣābhyāṃ vinaiva kṛtam aphalepsunā phalākāṅkṣā-rahitenaiva kartrā kṛtaṃ karma yat sāttvikam  baladevaḥ: atha karma-traividhyam āha - niyatam iti tribhiḥ  niyataṃ sva-varṇāśrama-vihitam  saṅga-rahitam kartṛtvābhiniveśa-varjitam  arāga-dveṣataḥ kṛtaṃ kīrtau rāgād akīrtau dveṣāc ca yan na kṛtaṃ, kintv īśvarārcanatayivāphala-prepsunā phalecchā-śūnyena yat karma kṛtaṃ tat sāttvikam", "category": "Epic, Mahabharata", "book": "Bhagavad Gita", "position": "Chapter 18, Verse 23"}
{"quote": "yat tu kāmepsunā karma sāhaṃkāreṇa vā punaḥ  kriyate bahulāyāsaṃ tad rājasam udāhṛtam", "category": "Epic, Mahabharata", "book": "Bhagavad Gita", "position": "Chapter 18, Verse 24"}
{"quote": "śrīdhara: rājasaṃ karmāha yad iti  yat tu karma kāmepsunā phalaṃ prāptum icchatā sāhaṅkāreṇa mat-samaḥ[*endnote] ko 'nyaḥ śrotriyo 'stīty evaṃ nirūḍhāhaṅkāra-yuktena ca kriyate  yac ca punar bahulāyāsam atikleśa-yuktaṃ tat karma rājasam udāhṛtam", "category": "Epic, Mahabharata", "book": "Bhagavad Gita", "position": "Chapter 18, Verse 24"}
{"quote": "viśvanātha: kāmepsunālpāhaṅkāravatety arthaḥ  sāhaṅkāreṇātyahaṅkāravatety arthaḥ  baladevaḥ: yat kāmepsunā phalākāṅkṣiṇā sāhaṅkāreṇa kartṛtvābhiniveśinā janena bahulāyāsam atikleśa-yuktaṃ karma kriyate tad rājasam  bhg 18.25", "category": "Epic, Mahabharata", "book": "Bhagavad Gita", "position": "Chapter 18, Verse 24"}
{"quote": "anubandhaṃ kṣayaṃ hiṃsām anapekṣya ca pauruṣam  mohād ārabhyate karma yat tat tāmasam ucyate", "category": "Epic, Mahabharata", "book": "Bhagavad Gita", "position": "Chapter 18, Verse 25"}
{"quote": "śrīdhara: tāmasaṃ karmāha anubandham iti  anubadhyata iti anubandhaḥ paścād-bhāvi śubhāśubham  kṣayaṃ vitta-vyayam  hiṃsāṃ para-pīḍām  pauruṣaṃ ca sva-sāmarthyam anapekṣyāparyālocya kevalaṃ mohād eva yat karmārabhyate tat tāmasam ucyate", "category": "Epic, Mahabharata", "book": "Bhagavad Gita", "position": "Chapter 18, Verse 25"}
{"quote": "viśvanātha: anu karmānuṣṭhānānantaram āyatyāṃ bhāvinaṃ bandhaṃ rāja-dasyu-yama-dūtādibhir bandhanaṃ  kṣayaṃ dharma-jñānādy-apacayam  hiṃsāṃ svasya nāśaṃ ca anapekṣyāparyālocya pauruṣaṃ vyavahārika-puruṣa-mātra-kartavyaṃ karma mohād ajñānād eva yad ārabhyate tat tāmasam", "category": "Epic, Mahabharata", "book": "Bhagavad Gita", "position": "Chapter 18, Verse 25"}
{"quote": "baladevaḥ: anu karmānuṣṭhānānantaram bandhaṃ rāja-dūta-yama-dūta-kṛtam  kṣayaṃ dharmādi-vināśam  hiṃsāṃ prāṇi-pīḍām  pauruṣaṃ sabalaṃ cānavekṣya yat karma mohād ārabhyate tat tāmasam", "category": "Epic, Mahabharata", "book": "Bhagavad Gita", "position": "Chapter 18, Verse 25"}
{"quote": "muktasaṅgonahaṃvādī dhṛtyutsāhasamanvitaḥ  siddhyasiddhyor nirvikāraḥ kartā sāttvika ucyate", "category": "Epic, Mahabharata", "book": "Bhagavad Gita", "position": "Chapter 18, Verse 26"}
{"quote": "śrīdhara: kartāraṃ trividham āha mukta-saṅga iti tribhiḥ  mukta-saṅgas tyaktābhiniveśaḥ  anahaṃvādī garvokti-rahitaḥ  dhṛtir dhairyam  utsāha udyamaḥ  tābhyāṃ samanvitaḥ saṃyuktaḥ  ārabdhasya karmaṇaḥ siddhāv asiddhau ca nirvikāro harṣa-viṣāda-śūnyaḥ  evambhūtaḥ kartā sāttvika ucyate", "category": "Epic, Mahabharata", "book": "Bhagavad Gita", "position": "Chapter 18, Verse 26"}
{"quote": "viśvanātha: trividhaṃ karmoktam  trividhaṃ kartāram āha mukta-saṅga iti", "category": "Epic, Mahabharata", "book": "Bhagavad Gita", "position": "Chapter 18, Verse 26"}
{"quote": "baladevaḥ: atha kartṛ-traividhyam āha mukteti tribhiḥ  mukta-saṅgaḥ kartṛtvābhiniveśa-phalecchā-śūnyaḥ  anahaṃvādī garvokti- śūnyaḥ  dhṛtir ārabdha-karma-pūrti-paryantāvarjanīya-duḥkha-sahiṣṇutā  utsāhas tad-anuṣṭhānodyata-cittatā tābhyāṃ samanvitaḥ  ānuṣaṅgika-phalasya siddhāv asiddhau ca nirvikāro sukhena duḥkhena ca rahitaḥ  īdṛśaḥ kartā sāttvikaḥ", "category": "Epic, Mahabharata", "book": "Bhagavad Gita", "position": "Chapter 18, Verse 26"}
{"quote": "rāgī karmaphalaprepsur lubdho hiṃsātmakośuciḥ  harṣaśokānvitaḥ kartā rājasaḥ parikīrtitaḥ", "category": "Epic, Mahabharata", "book": "Bhagavad Gita", "position": "Chapter 18, Verse 27"}
{"quote": "śrīdhara: rājasaṃ kartāram āha rāgīti  rāgī putrādiṣu prītimān  karma-phala-prepsuḥ karma-phala-kāmī  lubdhaḥ parasvābhilāṣī  hiṃsātmako māraka-svabhāvaḥ  lābhālābhayor harṣa-śokābhyām anvitaḥ saṃyuktaḥ kartā rājasaḥ parikīrtitaḥ", "category": "Epic, Mahabharata", "book": "Bhagavad Gita", "position": "Chapter 18, Verse 27"}
{"quote": "viśvanātha: rāgī karmaṇy āsaktaḥ  lubdho viṣayāsaktaḥ", "category": "Epic, Mahabharata", "book": "Bhagavad Gita", "position": "Chapter 18, Verse 27"}
{"quote": "baladevaḥ: rāgī strī-putrādiṣv āsaktaḥ  karma-phala-prepsuḥ paśu-putrānna-svargādiṣv atispṛhayāluḥ  lubdhaḥ karmāpekṣita-dravya-vyayākṣamaḥ  hiṃsātmakaḥ parān prapīḍya karma kurvāṇaḥ  aśuciḥ karmāpekṣita-vihita-śuddhi-śūnyaḥ karma-phala-siddhi-tad-asiddhyor harṣa-śokābhyām anvitaḥ  īdṛśaḥ kartā rājasaḥ", "category": "Epic, Mahabharata", "book": "Bhagavad Gita", "position": "Chapter 18, Verse 27"}
{"quote": "ayuktaḥ prākṛtaḥ stabdhaḥ śaṭho naiṣkṛtikolasaḥ  viṣādī dīrghasūtrī ca kartā tāmasa ucyate", "category": "Epic, Mahabharata", "book": "Bhagavad Gita", "position": "Chapter 18, Verse 28"}
{"quote": "śrīdhara: tāmasaṃ kartāram āha ayukta iti  ayukto 'navahitaḥ  prākṛto viveka-śūnyaḥ  stabdho 'namraḥ  śaṭhaḥ śakti-gūhana-kārī  naikṛtikaḥ para-vṛtti-chedana-paraḥ  alaso 'pravṛtti-śīlaḥ [viṣādī] kartavyeṣv api sarvadā 'vasanna-svabhāvaḥ  dīrgha-sūtrī ca kartavyānāṃ dīrgha-prasāraṇaḥ sarvadā manda-svabhāvaḥ  yad adya śvo vā kartavyaṃ tan māsenāpi na karoti  yaś caivambhūtaḥ sa kartā tāmasa ucyate", "category": "Epic, Mahabharata", "book": "Bhagavad Gita", "position": "Chapter 18, Verse 28"}
{"quote": "kartṛ-traividhyenaiva jñātur api traividhyam uktaṃ bhavati  karma-traividhyena ca jñeyasyāpi traividhyam uktaṃ jñātavyam  buddhes traividhyena karaṇasyāpi traividhyam uktaṃ bhaviṣyati", "category": "Epic, Mahabharata", "book": "Bhagavad Gita", "position": "Chapter 18, Verse 28"}
{"quote": "tad evaṃ guṇātītānāṃ bhaktānāṃ bhakti-sambandhīni jñāna-karma-śraddhādau sva-sukhādīni sarvāṇy eva guṇātītāni  sāttvikānāṃ jñānināṃ jñāna-sambandhīni tāni sarvāṇi sāttvikāny eva  rājasānāṃ karmiṇāṃ tāni sarvāṇi rājasāny eva  tāmasānām ucchṛṅkhalānāṃ tāni sarvāṇi tāmasāny eveti śrī-gītā-bhāgavatārtha-dṛṣṭyā jñeyam  jñāninām api punar antima-daśāyāṃ jñāna-sannyāsānantaram urvaritayā kevalayā bhaktyaiva guṇātītatvaṃ caturdaśādhyāya uktam", "category": "Epic, Mahabharata", "book": "Bhagavad Gita", "position": "Chapter 18, Verse 28"}
{"quote": "baladevaḥ : ayukto 'naucitya-kṛt  prākṛtaḥ prakṛtau svabhāve vartamānaḥ sva-prakṛty-anusāreṇaiva, na tu śāstrānusāreṇa karma-kṛd ity arthaḥ  stabdho 'namraḥ śaṭhaḥ sva-śakti-gopana-kṛt  naikṛtikaḥ parāpamāna-kṛt  alasaḥ prārabdhe karmaṇi śithilaḥ  viṣādī śokākulaḥ  dīrgha-sūtrī divasaika-kartavyaṃ varṣeṇāpi yo na karoti  īdṛśaḥ kartā tāmasa", "category": "Epic, Mahabharata", "book": "Bhagavad Gita", "position": "Chapter 18, Verse 28"}
{"quote": "buddher bhedaṃ dhṛteś caiva guṇatas trividhaṃ śṛṇu  procyamānam aśeṣeṇa pṛthaktvena dhanaṃjaya", "category": "Epic, Mahabharata", "book": "Bhagavad Gita", "position": "Chapter 18, Verse 29"}
{"quote": "śrīdhara: idānīṃ buddher dhṛteś ca traividhyaṃ pratijānīte buddher bhedam iti  spaṣṭo 'rthaḥ  viśvanātha: jñānibhiḥ sarvam api vastu sāttvikam evopādeyam iti jñāpayituṃ buddhy-ādīnām api traividhyam āha buddher iti  baladeva: evaṃ jñāna-jñeya-parijñātṝṇāṃ traividhyam uktvā buddhi-dhṛtyos tad vaktuṃ pratijānīte buddher iti  sphuṭārtham", "category": "Epic, Mahabharata", "book": "Bhagavad Gita", "position": "Chapter 18, Verse 29"}
{"quote": "pravṛttiṃ ca nivṛttiṃ ca kāryākārye bhayābhaye  bandhaṃ mokṣaṃ ca yā vetti buddhiḥ sā pārtha sāttvikī", "category": "Epic, Mahabharata", "book": "Bhagavad Gita", "position": "Chapter 18, Verse 30"}
{"quote": "śrīdhara: atra buddhes traividhyam āha pravṛttiṃ ceti tribhiḥ  pravṛttiṃ dharme  nivṛttim adharme  yasmin deśe kāle ca yat kāryam akāryaṃ ca  bhayābhaye kāryākārya-nimittau arthānarthau  kathaṃ bandhaḥ kathaṃ vā mokṣe iti yā buddhir antaṃkaraṇaṃ vetti sā sāttvikī  yayā pumān vettīti vaktavye karaṇe kartṛtvopacāraḥ kāṣṭhāni pacantītivat  viśvanātha: bhayābhaye saṃsārāsaṃsāra-hetuke  baladeva: tatra buddhes traividhyam āha pravṛttiṃ ceti tribhiḥ  yā buddhir dharme pravṛttim adharmān nivṛttiṃ ca vetti, yayā vettīti vaktavya yā vettīti karaṇe kartṛtvam upacaritam  kuṭhāraś chinattītivat  niṣkāmaṃ karma kāryaṃ sa-kāmaṃ tv akāryam iti kāryākārye yā vetti aśāstrīya-pravṛttito bhayaṃ śāstrīya-pravṛttitas tv abhayam iti bhayābhaye yā vetti, bandhaṃ saṃsāra-yāthātmyaṃ mokṣaṃ tac-cheda-yāthāmyaṃ ca yā vetti sā buddhiḥ sāttvikī", "category": "Epic, Mahabharata", "book": "Bhagavad Gita", "position": "Chapter 18, Verse 30"}
{"quote": "yayā dharmam adharmaṃ ca kāryaṃ cākāryam eva ca  ayathāvat prajānāti buddhiḥ sā pārtha rājasī", "category": "Epic, Mahabharata", "book": "Bhagavad Gita", "position": "Chapter 18, Verse 31"}
{"quote": "śrīdhara: rājasīṃ buddhim āha yayeti  ayathāvat sandehāspadatvenety arthaḥ  spaṣṭam anyat  viśvanātha: ayathāvat asmayaktayety arthaḥ  baladeva: rājasīṃ buddhim āha yayeti  ayathāvad asamyatvena", "category": "Epic, Mahabharata", "book": "Bhagavad Gita", "position": "Chapter 18, Verse 31"}
{"quote": "adharmaṃ dharmam iti yā manyate tamasāvṛtā  sarvārthān viparītāñś ca buddhiḥ sā pārtha tāmasī", "category": "Epic, Mahabharata", "book": "Bhagavad Gita", "position": "Chapter 18, Verse 32"}
{"quote": "śrīdhara: tāmasīṃ buddhim āha adharmam iti  viparīta-grāhiṇī buddhis tāmasīty arthaḥ  buddhir antaḥkaraṇaṃ pūrvoktam  jñānaṃ tu tad-vṛttiḥ  dhṛtir api tad-vṛttir eva  yad vā antaḥkaraṇasya dharmiṇo buddhir apy adhyavasāya-lakṣaṇā vṛttir eva  icchā-dveṣādīnāṃ tad-vṛttīnāṃ bahutve 'pi dharmādharma-bhayābhaya-sādhanatvena prādhānyād etāsāṃ traividhyam uktam  upalakṣaṇaṃ caitad anyāsām", "category": "Epic, Mahabharata", "book": "Bhagavad Gita", "position": "Chapter 18, Verse 32"}
{"quote": "viśvanātha: yā manyata iti  kuṭhāraś chinattītivat yayā manyata ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 32"}
{"quote": "baladevaḥ : tāmasīṃ buddhim āha adharmam iti  viparīta-grāhiṇī buddhis tāmasīty arthaḥ  sarvārthān viparītāni sādhum asādhum asādhuṃ ca sādhuṃ, paraṃ tattvam aparam aparaṃ ca tattvaṃ param ity evaṃ sarvān arthān viparītān manyata ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 32"}
{"quote": "dhṛtyā yayā dhārayate manaḥprāṇendriyakriyāḥ  yogenāvyabhicāriṇyā dhṛtiḥ sā pārtha sāttvikī", "category": "Epic, Mahabharata", "book": "Bhagavad Gita", "position": "Chapter 18, Verse 33"}
{"quote": "śrīdhara: idānīṃ dhṛtes traividhyam āha dhṛtyeti tribhiḥ  yogena cittaigāgreṇa hetunā 'vyabhicāriṇyā viṣayāntaram adhārayantyā yayā dhṛtyā manasaḥ prāṇānām indriyāṇāṃ ca kriyā dhārayate niyacchati sā dhṛtiḥ sāttvikī  viśvanātha: dhṛtes traividhyam āha dhṛtyeti  baladevaḥ : dhṛtes traividhyam āha dhṛtyeti tribhiḥ  yayā manaḥ-prāṇendriyāṇāṃ yogopāya-bhūtāḥ kriyāḥ puruṣo dhārayate, sā dhṛtiḥ sāttvikī  kīdṛśety āha yogeneti  yogaḥ parātma-cintanaṃ tenāvyabhicāriṇyā tad anyaṃ viṣayam agṛhṇantyety arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 33"}
{"quote": "yayā tu dharmakāmārthān dhṛtyā dhārayaterjuna  prasaṅgena phalākāṅkṣī dhṛtiḥ sā pārtha rājasī", "category": "Epic, Mahabharata", "book": "Bhagavad Gita", "position": "Chapter 18, Verse 34"}
{"quote": "yayā svapnaṃ bhayaṃ śokaṃ viṣādaṃ madam eva ca  na vimuñcati durmedhā dhṛtiḥ sā pārtha tāmasī", "category": "Epic, Mahabharata", "book": "Bhagavad Gita", "position": "Chapter 18, Verse 35"}
{"quote": "śrīdhara : tāmasīṃ dhṛtim āha yayeti duṣṭāviveka-bahulā medhā yasya sa durmedhāḥ puruṣo yayā dhṛtyā svapnādīn na vimuñcati punaḥ punar āvartayati  svapno 'tra nidrā sā dhṛtis tāmasī", "category": "Epic, Mahabharata", "book": "Bhagavad Gita", "position": "Chapter 18, Verse 35"}
{"quote": "baladevaḥ : yayā svapnādīn na vimuñcati durmedhās tān dhārayaty eva, sā dhṛtis tāmasī  svapno nidrā, mado viṣaya-bhoga-jo garvaḥ  svapnādi-śabdais tad-dhetu-bhūtā manaḥ-prāṇendriya-kriyā yayā dhārayate sā tāmasī dhṛtir ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 35"}
{"quote": "sukhaṃ tv idānīṃ trividhaṃ śṛṇu me bharatarṣabha  abhyāsād ramate yatra duḥkhāntaṃ ca nigacchhati", "category": "Epic, Mahabharata", "book": "Bhagavad Gita", "position": "Chapter 18, Verse 36"}
{"quote": "yat tadagre viṣam iva pariṇāmemṛtopamam  tat sukhaṃ sāttvikaṃ proktam ātmabuddhiprasādajam", "category": "Epic, Mahabharata", "book": "Bhagavad Gita", "position": "Chapter 18, Verse 37"}
{"quote": "śrīdhara: idānīṃ sukhasya traividhyaṃ pratijānīte 'rdhena sukham iti  spaṣṭo 'rthaḥ  tatra sāttvikaṃ sukham āha abhyāsād iti sārdhena  yatra yasmiṃś ca sukhe 'bhyāsād atiparicayād ramate  na tu viṣaya-sukha iva sahasā ratiṃ prāpnoti  yasmin ramamāṇaś ca duḥkhasyāntam avasānaṃ nitarāṃ gacchati prāpnoti  kīdṛśaṃ tat ? yat tat kim apy agre prathamaṃ viṣam iva manaḥ-saṃyamādhīnatvād duḥkhāvaham iva bhavati  pariṇāme tv amṛta-sadṛśam  ātma-viṣayā buddhir ātma-buddhiḥ  tasyāḥ prasādo rajas-tamo-mala-tyāgena svacchatayāvasthānam  tato jātaṃ yat sukhaṃ tat sāttvikaṃ proktaṃ yogibhiḥ", "category": "Epic, Mahabharata", "book": "Bhagavad Gita", "position": "Chapter 18, Verse 36"}
{"quote": "viśvanātha - sāttvikaṃ sukham āha sārdhena abhyāsāt punar anuśīlanād eva ramate, na tu viṣayeṣv ivotpattyaiva ramata ity arthaḥ  duḥkhāntaṃ nigacchati yasmin ramamāṇaḥ saṃsāra-duḥkhaṃ taratīty arthaḥ  viṣam iveti indriya-mano-nirodho hi prathamaṃ duḥkhada eva bhavatīti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 36"}
{"quote": "baladevaḥ : atha sukha-traividhyaṃ pratījānīte sukhaṃ tv ity ardhakena  tatra sāttvikaṃ sukham āha abhyāsād iti sārdhakena  abhyāsāt punaḥ punaḥ pariśīlanād yatra ramate, na tu viṣayeṣv ivotpattyā  yasmin ramamāṇo duḥkhāntaṃ nigacchati saṃsāraṃ tarati  yac cāgre prathamaṃ viṣam iva manaḥ-saṃyama-kleśa-sattvād viviktātma-prakāśāc cātiduḥkhāvaham iva bhavati  pariṇāme samādhi-paripāke saty amṛtopamaṃ vivikātma-prakāśāt pīyūṣa-pravāha-nipātavad bhavati  yac cātma-sambandhinyā buddheḥ prasādāj jāyate tat sāttvikaṃ sukham  tat-prasādaś ca viṣaya-sambaandha-mālinya-vinivṛttiḥ", "category": "Epic, Mahabharata", "book": "Bhagavad Gita", "position": "Chapter 18, Verse 36"}
{"quote": "viṣayendriyasañyogād yat tad agremṛtopamam  pariṇāme viṣam iva tat sukhaṃ rājasaṃ smṛtam", "category": "Epic, Mahabharata", "book": "Bhagavad Gita", "position": "Chapter 18, Verse 38"}
{"quote": "śrīdhara : rājasaṃ sukham āha viṣayeti viṣayāṇām indriyāṇāṃ ca saṃyogād yat tat prasiddhaṃ strī-saṃsargādi-sukham amṛtam upamā yasya tādṛśaṃ bhavaty agre prathamam  pariṇāme tu viṣa-tulyam ihāmutra ca duḥkha-hetutvāt  tat sukhaṃ rājasaṃ smṛtam  viśvanātha : yad amṛtopamaṃ para-strī-sambhogādikam baladeva : viṣayair yuvati-rūpa-sparśādibhiḥ sahendriyāṇāṃ cakṣus tv agādīnāṃ saṃyogāt sambandhāt yad agre pūrvam amṛtopamam atisvādu-pariṇāme 'vasāne tu niraya-hetutvād viṣopamam atiduḥkhāvahaṃ bhavati tad rājasaṃ sukham  bhg 18.39", "category": "Epic, Mahabharata", "book": "Bhagavad Gita", "position": "Chapter 18, Verse 38"}
{"quote": "yad agre cānubandhe ca sukhaṃ mohanam ātmanaḥ  nidrālasyapramādotthaṃ tat tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 18, Verse 39"}
{"quote": "śrīdhara : tāmasaṃ sukham āha yad iti  agre ca prathama-kṣaṇe 'nubandhe ca paścād api yat sukham ātmano moha-karam  tad evāha nidrā ālasyaṃ ca pramādaś ca kartavyārthāvadhāraṇa-rāhityena mano-grāhyam etebhya uttiṣṭhati yat sukhaṃ tat tāmasam udāhṛtam", "category": "Epic, Mahabharata", "book": "Bhagavad Gita", "position": "Chapter 18, Verse 39"}
{"quote": "baladeva : yad-agre 'nubhava-kāle anubandhe paścād vipāka-kāle cātmano mohanaṃ vastu-yāthātmyāvarakaṃ, yac ca nidrādibhya uttiṣṭhati jāyate tat tāmasaṃ sukham  ālasyam inidriya-vyāpāram āndyam  pramādaḥ kāryākāryāvadhānābhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 39"}
{"quote": "na tad asti pṛthivyāṃ vā divi deveṣu vā punaḥ  sattvaṃ prakṛtijair muktaṃ yad ebhiḥ syāt tribhir guṇaiḥ", "category": "Epic, Mahabharata", "book": "Bhagavad Gita", "position": "Chapter 18, Verse 40"}
{"quote": "śrīdhara : anuktam api saṅgṛhṇan prakaraṇārtham upasaṃharati na tad iti  ebhiḥ prakṛti-sambhavaiḥ sattvādibhis tribhir guṇair muktaṃ prāṇi-jātam  anyad vā yat syāt tat  pṛthivyāṃ manuṣya-lokādiṣudivi deveṣu ca kvāpi nāstīty arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 40"}
{"quote": "viśvanātha : anuktam api saṅgṛhṇan prakaraṇārtham upasaṃharati neti tat sattvaṃ prāṇi-jātam anyac ca vastu-mātraṃ kvāpi nāsti yad ebhiḥ prakṛtijais tribhir guṇair muktaṃ rahitaṃ syād ataḥ sarvam eva vastu-jātaṃ triguṇātmakaṃ  tatra sāttvikam evopādeyaṃ rājasa-tāmase tu nopādeya iti prakaraṇa-tātparyam", "category": "Epic, Mahabharata", "book": "Bhagavad Gita", "position": "Chapter 18, Verse 40"}
{"quote": "baladevaḥ : prakaraṇārtham upasaṃhann anuktam api saṅgṛhṇāti na tad iti  pṛthivyāṃ manuṣyādiṣu divi svargādau deveṣu ca prakṛtiṃ saṃsṛṣṭeṣu brahmādi-stambānteṣv ity arthaḥ  tat sattvaṃ prāṇi-jātam anyac ca vastu nāsti  yad ebhiḥ prakṛtijais tribhir guṇair muktaṃ virahitaṃ syāt  tathā ca triguṇātmakeṣu vastuṣu sāttvikasyaivopayogitvāt tad eva grāhyam anyat tu tyājyam iti prakaraṇārthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 40"}
{"quote": "brāhmaṇakṣatriyaviśāṃ śūdrāṇāṃ ca paraṃtapa  karmāṇi pravibhaktāni svabhāvaprabhavair guṇaiḥ", "category": "Epic, Mahabharata", "book": "Bhagavad Gita", "position": "Chapter 18, Verse 41"}
{"quote": "śrīdhara : nanu ca yady evaṃ sarvam api kriyā-kāraka-phalādikaṃ prāṇi-jātaṃ ca triguṇātmakam eva tarhi katham asya mokṣa ity apekṣāyāṃ sva-svādhikāra-vihitaiḥ karmabhiḥ parameśvarārādhanāt tat-prasāda-labdha-jñānenety evaṃ sarva-gītārtha-sāraṃ saṅgṛhya pradarśayituṃ prakaraṇāntaram ārabhate  brāhmaṇety ādi yāvad adhyāya-samāpti  he parantapa he śatru-tāpana  brāhmaṇānāṃ kṣatriyāṇāṃ viśāṃ ca śūdrāṇāṃ ca karmāṇi pravibhaktāni prakarṣeṇa vibhāgato vihitāni  śūdrāṇāṃ samāsāt pṛthak-karaṇaṃ dvijatvābhāvena vailakṣaṇyāt  vibhāgopalakṣaṇam āha svabhāvaḥ sāttvikādiḥ prabhavati prādurbhavati yebhyas tair guṇair upakakṣaṇa-bhūtaiḥ  yad vā svabhāvaḥ pūrva-janma-saṃskāraḥ  tasmāt prādurbhūtair ity arthaḥ  sattvopasarjana-rajaḥ-pradhānāḥ kṣatriyāḥ  tama-upasarjana-rajaḥ-pradhānā vaiśyāḥ  raja-upasarjana-tamaḥ-pradhānāḥ śūdrāḥ", "category": "Epic, Mahabharata", "book": "Bhagavad Gita", "position": "Chapter 18, Verse 41"}
{"quote": "viśvanātha : kiṃ ca triguṇātmakam api prāṇi-jātaṃ svādhikāra-prāptena vihita-karmaṇā parameśvaram ārādhya kṛtārthībhivatītyāha brāhmaṇeti ṣaḍbhiḥ  sva-bhāvenotpattyaiva prabhavanti prādurbhavanti ye guṇāḥ sattvādayas taiḥ prakarṣeṇa vibhaktāni pṛthak-kṛtāni karmāṇi brāhmaṇādīnāṃ vihitāni santīty arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 41"}
{"quote": "baladeva : yadyapi sarvāṇi vastūni triguṇātmakāni tathāpi brāhmaṇādayaś cet sva-vihitāni karmāṇi bhagavad-ārādhana-bhāvenānutiṣṭheyus tadā tāni jñāna-niṣṭhām utpādya mocakāni bhavantiīti vaktuṃ prakaraṇam ārabhate brāhmaṇeti ṣaṭkena  śūdrāṇaṃ samāsāt pṛthak-karaṇaṃ dvijatvābhāvāt  brāhmaṇādīnāṃ caturṇāṃ karmāṇi svabhāv-prabhavair guṇaiḥ saha śāstreṇa pravibhaktāni, svabhāvaḥ prāktana-saṃskāras tasmāt prabhavanti ye guṇāḥ sattvādyās taiḥ saha śāstreṇa teṣāṃ karmāṇi vibhajyoktāni  evaṃ guṇaka-brāhmaṇādayas teṣām etāni karmāṇīti tatra sattva-pradhāno brāhmaṇaḥ praśāntatvāt sattvopasarjan-rajaḥ-pradhānaḥ kṣatriya īśvara-svabhāvatvāt, tama-upasarjana-rajaḥ-pradhāno viṭ ihāpradhānatvāt rajaupasarjanatamaḥpradhānaḥ śūdro mūḍha-svabhāvatvāt  karmāṇi tv agre vācyāni", "category": "Epic, Mahabharata", "book": "Bhagavad Gita", "position": "Chapter 18, Verse 41"}
{"quote": "śamo damas tapaḥ śaucaṃ kṣāntir ārjavam eva ca  jñānaṃ vijñānam āstikyaṃ brahmakarma svabhāvajam", "category": "Epic, Mahabharata", "book": "Bhagavad Gita", "position": "Chapter 18, Verse 42"}
{"quote": "śrīdhara : tatra brāhmaṇasya svābhāvikāni karmāṇy āha śama iti  śamaś cittoparamaḥ  damo bāhyendriyoparamaḥ  tapaḥ pūrvoktaṃ śārītādi  śaucaṃ bāhyābhyantaram  kṣāntiḥ kṣamā  ārjavam ṛjutaiva ca  jñānaṃ vijñānaṃ  āstikyam āstika-bhāvaḥ śraddadhāntāgamārtheṣu  brāhmyaṃ karma brāhmaṇa-jāte karma svabhāvajam  yad uktaṃ svabhāva-prabhavair guṇaiḥ pravibhaktānīti tad evoktaṃ svabhāvajam iti", "category": "Epic, Mahabharata", "book": "Bhagavad Gita", "position": "Chapter 18, Verse 42"}
{"quote": "viśvanātha : tatra sattva-pradhānānāṃ brāhmaṇānāṃ svabhāvikāni karmāṇy āha śama iti  śamo 'ntarindirya-nigrahaḥ  damo bāhyendriya-nigrahas tapaḥ śarīrādi jñāna-vijñāne śāstrānubhavotthe āstikyaṃ śāstrārthe dṛḍha-viśvāsa evam ādi brahma-karma brāhmaṇasya karma svabhāvajaṃ svābhāvikam", "category": "Epic, Mahabharata", "book": "Bhagavad Gita", "position": "Chapter 18, Verse 42"}
{"quote": "ārjavaṃ lobha-śūnyatvaṃ deva-brāhmaṇa-pūjanam  anabhyasūyā ca tathā dharma-sāmānya ucyate  iti", "category": "Epic, Mahabharata", "book": "Bhagavad Gita", "position": "Chapter 18, Verse 42"}
{"quote": "śauryaṃ tejo dhṛtir dākṣyaṃ yuddhe cāpy apalāyanam  dānam īśvarabhāvaś ca kṣātraṃ karma svabhāvajam", "category": "Epic, Mahabharata", "book": "Bhagavad Gita", "position": "Chapter 18, Verse 43"}
{"quote": "śrīdhara: kṣatriyasya svābhāvikāni karmāṇy āha śauryam iti  śauryaṃ parākramaḥ  tejaḥ prāgalbhyam  dhṛtir dhairyam  dākṣyaṃ kauśalam  yuddhe cāpy apalāyanam aparāṅmukhatā  dānam audāryam  īśvara-bhāvo niyamana-śaktiḥ  etat kṣatriyasya svābhāvikaṃ karma  viśvanātha: sattvopasarjana-rajaḥ-pradhānānāṃ kṣatriyāṇāṃ karmāha - śauryaṃ parākramaḥ tejaḥ prāgalbhyaṃ dhṛtir dhairyaṃ īśvara-bhāvo loka-niyantṛtvam  baladevaḥ: kṣatriyasyāha śauryam iti  śauryaṃ yuddhe nirbhayā pravṛttiḥ  tejaḥ parair adhṛṣyatvam  dhṛtir mahaty api saṅkaṭe dehendriyānāvasādaḥ  dākṣyaṃ kriyā-siddh-kauśalam  yuddhe sva-mṛtyu-niścaye 'py apalāyanam tatrāvaimukhyam  dānam asaṅkocaena sva-vitta-tyāgaḥ  īśvara-bhāvaḥ prajā-pālanārtha īśitavyeṣu śāsanātigeṣu prabhutva-śakti-prakāśaḥ  etat kṣatriyasya svābhāvikaṃ karma", "category": "Epic, Mahabharata", "book": "Bhagavad Gita", "position": "Chapter 18, Verse 43"}
{"quote": "kṛṣigaurakṣyavāṇijyaṃ vaiśyakarma svabhāvajam  paricaryātmakaṃ karma śūdrasyāpi svabhāvajam", "category": "Epic, Mahabharata", "book": "Bhagavad Gita", "position": "Chapter 18, Verse 44"}
{"quote": "śrīdhara: vaiśya-śūdrayoḥ karmāṇy āha kṛṣīti  kṛṣiḥ karṣaṇam  gā rakṣatīti gau-rakṣaḥ  tasya bhāvo gaurakṣyam  pāśupālyam ity arthaḥ  vāṇijyaṃ kraya-vikrayādi  etad vaiśyasya svabhāvajaṃ karma  travarṇika-paricaryātmakaṃ śūdrasyāpi svabhāvajam", "category": "Epic, Mahabharata", "book": "Bhagavad Gita", "position": "Chapter 18, Verse 44"}
{"quote": "viśvanātha: tama-upasarjana-rajaḥ-pradhānānāṃ karmāha kṛṣīti  gā raksatīti go-rakṣas tasya bhāvo gaurakṣyam  raja-upasarjana-tamaḥ-pradhānānāṃ śūdrāṇāṃ karmāha paricaryātmakaṃ brāhmaṇa-kṣatriya-viśāṃ paricaryā-rūpam", "category": "Epic, Mahabharata", "book": "Bhagavad Gita", "position": "Chapter 18, Verse 44"}
{"quote": "baladevaḥ: vaiśyasyāha kṛṣīti  annādy-utpattaye halādinā bhūmer vilekhanaṃ kṛṣiḥ  pāśupālyaṃ gorakṣyam  vaṇik-karma vāṇijyaṃ kraya-vikraya-laksaṇam  vṛddhau dhana-prayogaḥ kuśīdam apy atrāntargatam etat svabhāva-siddhaṃ vaiśya-karma  atha śūdrasyāha parīti  brāhmaṇādīnāṃ dvijanmanāṃ paricaryā śūdrasya svābhāvikaṃ karma  etāni cāturāśramya-karmaṇām upalakṣaṇāni", "category": "Epic, Mahabharata", "book": "Bhagavad Gita", "position": "Chapter 18, Verse 44"}
{"quote": "sve sve karmaṇy abhirataḥ saṃsiddhiṃ labhate naraḥ  svakarmanirataḥ siddhiṃ yathā vindati tac chṛṇu", "category": "Epic, Mahabharata", "book": "Bhagavad Gita", "position": "Chapter 18, Verse 45"}
{"quote": "śrīdhara: evambhūtasya brāhmaṇādi-karmaṇo jñāna-hetutvam āha sve sve iti  sva-svādhikāra-vihite karmaṇy abhirataḥ pariniṣṭhito naraḥ saṃsiddhiṃ jñāna-yogyatāṃ labhate  karmaṇāṃ jñāna-prāpti-prakāram āha sva-karmeti-sārdhena  sva-karma-pariniṣṭhito yathā yena prakāreṇa tattva-jñānaṃ labhate tat prakāraṃ śṛṇu", "category": "Epic, Mahabharata", "book": "Bhagavad Gita", "position": "Chapter 18, Verse 45"}
{"quote": "baladevaḥ: uktānāṃ karmaṇāṃ jñāna-hetutām āha sve sve iti  sva-sva-varṇāśrama-vihite karmaṇy abhiratas tad-anuṣṭhātā naraḥ saṃsiddhiṃ viśa-tantuvat karmāntargataṃ jñāna-niṣṭhāṃ labhate  nanu bandhakena karmaṇāṃ vimocikā jñāna-niṣṭhā katham iti ced buddhi-viśeṣād ity āha sva-karmeti", "category": "Epic, Mahabharata", "book": "Bhagavad Gita", "position": "Chapter 18, Verse 45"}
{"quote": "yataḥ pravṛttir bhūtānāṃ yena sarvam idaṃ tatam  svakarmaṇā tam abhyarcya siddhiṃ vindati mānavaḥ", "category": "Epic, Mahabharata", "book": "Bhagavad Gita", "position": "Chapter 18, Verse 46"}
{"quote": "śrīdhara: tam evāha yata iti  yato 'ntathāmiṇaḥ parameśvarād bhūtānāṃ prāṇināṃ pravṛttiś ceṣṭā bhavati  yena ca kāraṇātmanā sarvam idaṃ viśvaṃ tataṃ vyāptam  tam īśvaraṃ sva-karmaṇābhyarcya pūjayitvā siddhiṃ labhate manuṣyaḥ", "category": "Epic, Mahabharata", "book": "Bhagavad Gita", "position": "Chapter 18, Verse 46"}
{"quote": "viśvanātha: yataḥ parameśvarāt  tam evābhyarcya ity anena karmaṇā parameśaras tuṣyatv iti manasā tad-arpaṇam eva tad-abhyarcanam", "category": "Epic, Mahabharata", "book": "Bhagavad Gita", "position": "Chapter 18, Verse 46"}
{"quote": "baladevaḥ: yata iti  yataḥ parameśvarād bhūtānāṃ janmādi-lakṣaṇā pravṛttir bhavati , yena cedaṃ sarvaṃ jagat taṃ vyāptaṃ tam indrādi-devatātmanāvasthitaṃ sva-vihitena karmaṇābhyarcya etena karmaṇā sva-prabhus tuṣyatu iti manasā tasmiṃs tat samarpya mānavaḥ siddhiṃ jñāna-niṣṭhāṃ vindati", "category": "Epic, Mahabharata", "book": "Bhagavad Gita", "position": "Chapter 18, Verse 46"}
{"quote": "śreyān svadharmo viguṇaḥ paradharmot svanuṣṭhitāt  svabhāvaniyataṃ karma kurvan nāpnoti kilbiṣam", "category": "Epic, Mahabharata", "book": "Bhagavad Gita", "position": "Chapter 18, Verse 47"}
{"quote": "śrīdhara: svakarmeti viśeṣaṇasya phalam āha śreyān iti  viguṇo 'pi sva-dharmaḥ samyag-anuṣṭhitād api para-dharmāt śreyān śreṣṭhaḥ  na ca bandhu-vadhādi-muktād yuddhādeḥ svadharmād bhikṣāṭanādi para-dharmaḥ śreṣṭha iti mantavyam  yataḥ svabhāvena pūrvoktena niyataṃ niyamenoktaṃ karma kurvan kilbiṣaṃ nāpnoti", "category": "Epic, Mahabharata", "book": "Bhagavad Gita", "position": "Chapter 18, Verse 47"}
{"quote": "viśvanātha: na ca kriyādibhiḥ sva-dharmaṃ rājasaṃ ca vīkṣya tatra anabhirucyā sāttvikaṃ karma kartavyam ity āha śreyān iti  para-dharmāt śreṣṭhād api svanuṣṭhitāt samyag anuṣṭhitād api svadharmo viguṇo nikṛṣṭo 'pi samyag-anuṣṭhātum aśakyo 'pi śreṣṭhaḥ  tena bandhu-vadhādi-doṣavattāt sva-dharmaṃ yuddhaṃ tyaktvā bhikṣāṭanādi-rūpa-para-dharmas tvayā nānusṭheya iti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 47"}
{"quote": "sahajaṃ karma kaunteya sadoṣam api na tyajet  sarvārambhā hi doṣeṇa dhūmenāgnir ivāvṛtāḥ", "category": "Epic, Mahabharata", "book": "Bhagavad Gita", "position": "Chapter 18, Verse 48"}
{"quote": "śrīdhara: yadi punaḥ sāṅkhya-dṛṣṭya sva-dharme hiṃsā-lakṣaṇaṃ doṣaṃ matvā para-dharmaṃ śreṣṭhaṃ manyase tarhi sadoṣatvaṃ para-dharme 'pi tulyam ity āśayenāha sahajam iti  sahajaṃ svabhāva-vihitaṃ karma sa-doṣam api na tyajet  hi yasmāt sarve 'py ārambhāḥ dṛṣṭādṛṣṭārthāni sarvāṇy api karmāṇi doṣeṇa kenacid āvṛtā vyāptā eva  yathā sahajena dhūmenāgnir āvṛta itivat  ato yathāgner dhūma-rūpaṃ doṣam apākṛtya pratāpa eva tamaḥ-śītādi-nivṛttaye sevyate tathā karmaṇo 'pi doṣāṃśaṃ vihāya guṇāṃśa eva sattva-śuddhaye sevyata ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 48"}
{"quote": "viśvanātha: na ca sva-dharme eva kevalaṃ doṣo 'stīti mantavyam, yataḥ para-dharmeṣv api doṣaḥ kaścid asty evety āha sahajam iti  sahajaṃ svabhāva-vihitaṃ hi yataḥ sarve 'py ārambhāḥ dṛṣṭādṛṣṭa-sādhanāni karmāṇi doṣeṇāvṛtā eva  yathā dhūmena doṣeṇāvṛta eva vahnir dṛśyate  ato dhūma-rūpaṃ doṣam apākṛtya tasya tāpa eva tamaḥ-śītādi-nivṛttaye yathā sevyate tathā karmaṇo 'pi doṣāṃśaṃ vihāya guṇāṃśa eva sattva-śuddhaye sevya ity bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 48"}
{"quote": "baladevaḥ: na khalu kṣatriyādi-dharmā eva yuddhādayaḥ sa-doṣāḥ  brahma-dharmāś ca tathety āha sahajam iti  sahajaṃ svabhāva-prāptaṃ karma sadoṣam api hiṃsādi-miśram api na tyajed api tu vihitatvāt kuryād eva  nirdoṣatva-buddhyā brahma-karmaṇā cared ity arthaḥ yataḥ sarveti  sarveṣāṃ brāhmaṇādi-varṇānām ārambhāḥ karmāṇi triguṇātmakatvād dravya-sādhyatvāc ca sāmānyataḥ kenacid doṣeṇāvṛtā vyāptā eva bhavanti  dhūmenevāgnir iti yathāgner dhūmāṃśam apākṛtya śītādi-nivṛttaye tāpaḥ sevyate  tathā karmaṇāṃ bhagavad-arpaṇena doṣāṃśaṃ nirdhūyātma-darśanāya jñāna-janakatvāṃśaḥ sevya iti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 48"}
{"quote": "asaktabuddhiḥ sarvatra jitātmā vigataspṛhaḥ  naiṣkarmyasiddhiṃ paramāṃ saṃnyāsenādhigacchati", "category": "Epic, Mahabharata", "book": "Bhagavad Gita", "position": "Chapter 18, Verse 49"}
{"quote": "śrīdhara: nanu karmaṇi kriyamāṇe kathaṃ doṣāṃśa-prahāṇena guṇāṃśa eva sampadyata ity apekṣāyām āha asakta-buddhir iti  asaktā saṅga-śūnyā buddhir yasya  jitātmā nirahaṅkāraḥ  vigata-spṛhaḥ vigatā spṛhā phala-viṣayecchā yasmāt saḥ  evambhūtena saṅgaṃ tyaktvā phalaṃ caiva sa tyāgaḥ sāttviko mataḥ (gītā 18.9)  ity evaṃ pūrvoktena karmāsakti-tat-phalayos tyāga-lakṣaṇena sannyāsena naiṣkarmyasiddhiṃ sarva-karma-nivṛtti-lakṣaṇāṃ sattva-śuddhim adhigacchati  yadyapi saṅga-phalayos tyāgena karmānuṣṭhānam api naiṣkarmyam eva kartṛtvābhiniveśābhāvāt ( yad uktam - naiva kiñcit karomīti yukto manyeta tattvavit (gītā 5.8) ity ādi śloka-catuṣṭayena ), tathāpy anenokta-lakṣaṇena sannyāsena paramāṃ naiṣkarmya-siddhiṃ sarva-karmāṇi manasā sannyasyāste sukhaṃ vaśī (gītā 5.13) ity evaṃ-lakṣaṇa-pāramahaṃsyāpara-paryāyām āpnoti", "category": "Epic, Mahabharata", "book": "Bhagavad Gita", "position": "Chapter 18, Verse 49"}
{"quote": "viśvanātha: evaṃ sati karmaṇi doṣāṃsān kartṛtvābhiniveśa-phalābhisandhi-lakṣaṇān tyaktavataḥ prathama-sannyāsinas tasya kālena sādhana-paripākato yogārūḍhatva-daśāyāṃ karmaṇāṃ svarūpeṇāpi tyāga-rūpaṃ dvitīya-sannyāsam āha asakta-buddhiḥ sarvatrāpi prākṛta-vastuṣu na saktā āsakti-śūnyā buddhir yasya saḥ  ato jitātmā vaśīkṛta-citto vigatā brahma-loka-paryanteṣv api sukheṣu spṛhā yasya saḥ  tataś ca sannyāsena karmaṇāṃ svarūpeṇāpi tyāgena naiṣkarmyasya paramāṃ śreṣṭhāṃ siddhim adhigacchati prāpnoti  yogārūḍha-daśāyāṃ tasya naiṣkarmyam atiśayena siddhir bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 49"}
{"quote": "baladeva: evam ārurukṣuḥ san-niṣṭho jñāna-garbhayā karma-niṣṭhayānubhūta-svarūpas tataḥ karma-niṣṭhāṃ svarūpatas tyajed ity āha asakteti  sarvatrātmātirikteṣu vastuṣv asakta-buddhir yato jitātmā svātmānandāsvādena vaśīkṛta-manā ataeva vigata-spṛha ātmātirikta-vastu-sādhyeṣu nānā-vidheṣv ānandeṣu spṛhā-śūnyaḥ  svātmānandāsvāda-vikṣepakānāṃ karmaṇāṃ sannyāsena svarūpatas tyāgena paramāṃ naiṣkarmya-lakṣaṇāṃ siddhim adhigacchati yogārūḍhaḥ san  evam evoktaṃ tṛtīye yas tv ātma-ratir eva syād (gītā 3.17) ity ādinā", "category": "Epic, Mahabharata", "book": "Bhagavad Gita", "position": "Chapter 18, Verse 49"}
{"quote": "siddhiṃ prāpto yathā brahma tathāpnoti nibodha me  samāsenaiva kaunteya niṣṭhā jñānasya yā parā", "category": "Epic, Mahabharata", "book": "Bhagavad Gita", "position": "Chapter 18, Verse 50"}
{"quote": "śrīdhara: evambhūtasya paramahaṃsasya jñāna-niṣṭhāyā brahma-bhāva-prakāram āha siddhiṃ prāpta iti ṣaḍbhiḥ  naiṣkarmya-siddhiṃ prāptaḥ san yathā yena prakāreṇa brahma prāpnoti tathā taṃ prakāraṃ saṅkṣepeṇaiva me vacanān nibodha  pratiṣṭhitā yā brahma-prāptiḥ tām imāṃ tathā darśayitum āha niṣṭhā jñānasya yā pareti  niṣṭhā paryavasānaṃ parisamāptir ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 50"}
{"quote": "viśvanātha: tataś ca yathā yena prakāreṇa brahma prāpnoti brahmānubhavatīty arthaḥ  saiva jñānasya niṣṭhā parā paramo 'nta ity arthaḥ  niṣṭhā niṣpatti-nāśāntāḥ ity amaraḥ  avidyāyām uparata-prāyāyāṃ vidyāyā apy uparamārambhe yena prakāreṇa jñāna-sannyāsaṃ kṛtvā brahmānubhavet taṃ budhyasvety arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 50"}
{"quote": "baladeva: siddhim iti  vihitena karmaṇā harim ārādhya tat-prasāda-jāṃ sarva-karma-tyāgāntāṃ ātma-dhyāna-niṣṭhāṃ prāpto yathā yena prakāreṇa sthito brahma prāpnoti āvirbhāvita-guṇāṣṭakaṃ svarūpam anubhavati  tathā taṃ prakāraṃ samāsena gadato me matto nibodha  jñānasya yā parā niṣṭhā pareśa-viṣayā jñāna-niṣṭhā tvāṃ prati mayocyate tāṃ ca śṛṇu", "category": "Epic, Mahabharata", "book": "Bhagavad Gita", "position": "Chapter 18, Verse 50"}
{"quote": "buddhyā viśuddhayā yukto dhṛtyātmānaṃ niyamya ca  śabdādīn viṣayāṃs tyaktvā rāgadveṣau vyudasya ca", "category": "Epic, Mahabharata", "book": "Bhagavad Gita", "position": "Chapter 18, Verse 51"}
{"quote": "viviktasevī laghvāśī yatavākkāyamānasaḥ  dhyānayogaparo nityaṃ vairāgyaṃ samupāśritaḥ", "category": "Epic, Mahabharata", "book": "Bhagavad Gita", "position": "Chapter 18, Verse 52"}
{"quote": "ahaṃkāraṃ balaṃ darpaṃ kāmaṃ krodhaṃ parigraham  vimucya nirmamaḥ śānto brahmabhūyāya kalpate", "category": "Epic, Mahabharata", "book": "Bhagavad Gita", "position": "Chapter 18, Verse 53"}
{"quote": "śrīdhara: tad evam āha buddhyeti  uktena prakāreṇa viśuddhayā pūrvoktayā sāttvikyā buddhyā yukto dhṛtyā sāttvikyā ātmānaṃ tām eva buddhiṃ niyamya niścalāṃ kṛtvā śabdādīn viṣayāṃs tyaktvā tad-viṣayau rāga-dveṣau vyudasya buddhyā viśuddhayā yukta ity ādīnāṃ brahma-bhūyāya kalpata iti tṛtīyenānvayaḥ  kiṃ ca vivikteti  vivikta-sevī śuci-deśāvasthāyī laghvāśī mita-bhojī etair upāyair yata-vāk-kāya-mānasaḥ saṃyata-vāg-deha-citto bhūtvā nityaṃ sarvadā dhyānena yo yogo brahma-saṃsparśas tat-paraḥ san dhyānāvicchedārthaṃ punaḥ punar dṛḍhaṃ vairāgyaṃ samyag upāśrito bhūtvā  tataś cāhaṃkāram iti  virakto 'ham ity ādy ahaṃkāraṃ balaṃ durāgrahaṃ darpaṃ yoga-balād unmārga-pravṛtti-lakṣaṇaṃ prārabdha-vaśāt prāpyamāneṣv api viṣayeṣu kāmaṃ krodhaṃ parigrahaṃ ca vimucya viśeṣeṇa tyaktvā balād āpanneṣu nirma maḥ san śāntaḥ paramām upaśāntiṃ prāpto brahma-bhūyāya brahmāham iti naiścalyenāvasthānāya kalpate yogyaś ca bhavati", "category": "Epic, Mahabharata", "book": "Bhagavad Gita", "position": "Chapter 18, Verse 51"}
{"quote": "brahmabhūtaḥ prasannātmā na śocati na kāṅkṣati  samaḥ sarveṣu bhūteṣu madbhaktiṃ labhate parām", "category": "Epic, Mahabharata", "book": "Bhagavad Gita", "position": "Chapter 18, Verse 54"}
{"quote": "śrīdhara: brahmāham iti naiścalyenāvasthānasya phalam āha brahmeti  brahma-bhūto brahmaṇy avasthitaḥ prasanna-cittaḥ naṣṭaṃ na śocati na cāprāptaṃ kāṅkṣati dehādya-abhimānābhāvāt  ataeva sarveṣv api bhūteṣu samaḥ san rāga-dveṣam ādikṛta-vikṣepābhāvāt sarva-bhūteṣu mad-bhāvanā-lakṣaṇṃṃ parāṃ bhaktiṃ labhate", "category": "Epic, Mahabharata", "book": "Bhagavad Gita", "position": "Chapter 18, Verse 54"}
{"quote": "tataś ca nirindhanāgnāv iva jñāne śānte 'py anaśvarāṃ jñānāntarbhūtāṃ mad-bhaktiṃ śravaṇa-kīrtanādi-rūpāṃ labhate  tasyā mat-svarūpa-śakti-vṛttitvena māyā-śakti-bhinnatvād avidyāvidyayor apagame 'py anapagamāt  ataeva parāṃ jñānād anyāṃ śreṣṭhāṃ niṣkāma-karma-jñānādy-urvaritatvena kevalām ity arthaḥ  labhata iti pūrvaṃ jñāna-vairāgyādiṣu mokṣa-siddhy-arthaṃ kalayā vartamānāyā api sarva-bhūteṣv antaryāmina iva tasyāḥ spaṣṭopalabdhir nāsīd iti bhāvaḥ  ataeva kuruta ity anuktvā labhata iti prayuktam  māṣam udgādiṣu militāṃ teṣu naṣṭeṣv apy anaśvarāṃ kāñcana-maṇikām iva tebhyaḥ pṛthaktayā kevalāṃ labhata itivat  sampūrṇāyāḥ prema-bhaktes tu prāyas tadānīṃ lābha-sambhavo 'sti nāpi tasyāḥ phalaṃ sāyujyam ity ataḥ parā-śabdena prema-lakṣaṇeti vyākhyeyam", "category": "Epic, Mahabharata", "book": "Bhagavad Gita", "position": "Chapter 18, Verse 54"}
{"quote": "baladeva: tasya brahma-bhūyottara-bhāvinaṃ lābham āha brahmeti  brahma-bhūtaḥ sākṣāt-kṛtāṣṭa-guṇaka-sva-svarūpaḥ  prasannātmā kleśa-karma-vipākāśayānāṃ vigamād atisvacchaḥ - nadyaḥ prasanna-salilāḥ ity ādāv ativaimalyaṃ prasnna-śabdārthaḥ  sa evambhūto mad-anyāt kāṃścit prati na śocati na ca tān kāṅkṣati  sarveṣu mad-anyeṣūccāvaceṣu bhūteṣu samaḥ heyatvāviśeṣālloṣṭra-kāṣṭhavattvāni manyamānaḥ īdṛśaḥ san parāṃ mad-bhaktiṃ niṣṭhāṃ jñānasya yā parā ity (gītā 18.50) uktāṃ mad-anubhava-lakṣaṇāṃ mad-vīkṣaṇa-samānākārāṃ sādhyāṃ bhaktiṃ vindatīty arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 54"}
{"quote": "bhaktyā mām abhijānāti yāvān yaś cāsmi tattvataḥ  tato māṃ tattvato jñātvā viśate tadanantaram", "category": "Epic, Mahabharata", "book": "Bhagavad Gita", "position": "Chapter 18, Verse 55"}
{"quote": "śrīdhara: tataś ca bhaktyeti  tathā ca parayā bhaktyā tattvato mām abhijānāti  kathambhūtam, yāvān sarva-vyāpī yaś cāsmi sac-cid-ānanda-ghanas tathābhutaṃ  tataś ca mām evaṃ tattvato jñātvā tad-anantaraṃ tasya jñānasya uparame sati māṃ viśate paramānanda-rūpo bhavatīty arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 55"}
{"quote": "ātmārāmāś ca munayo nirgranthā apy urukrame kurvanty ahaitukīṃ bhaktim itthambhūta-guṇo hariḥ  (bhp 1.7.10) iti  tad evaṃ caturvidhā jñānino dvaye vigītāḥ patanti, dvaye saṅgītās taranti saṃsāram iti  baladeva: tataḥ kiṃ tad āha bhaktyeti  svarūpato guṇataś ca yo 'haṃ vibhūtitaś ca yāvān aham asmi taṃ mām parayā mad-bhaktyā tat tv abhijānāty anubhavati  tato mat-parama-bhaktito hetor ukta-lakṣaṇaṃ māṃ tattvato yāthātmyena jñātvānubhūya tad-anantaraṃ tata eva hetor māṃ viśate mayā saha yujyate  puraṃ praviśati ity atra pura-saṃyoga eva pratīyate na tu purātmakatvam", "category": "Epic, Mahabharata", "book": "Bhagavad Gita", "position": "Chapter 18, Verse 55"}
{"quote": "atra tattvato 'bhijñāne praveśe ca bhaktir eva hetur ukto bodhyaḥ  bhaktyā tv ananyayā śakyaḥ ity (gītā 11.54) ādi pūrvokteḥ  tad-anantaram iti mat-svarūpa-guṇa-vibhūti-tāttvikānubhavād uttarasmin kāle ity arthaḥ  yad vā, parayā bhaktyā māṃ tattvato jñātvā tatas tāṃ bhaktim ādāyaiva māṃ viśate  lyab-lope karmaṇi pañcamī  mokṣe 'pi bhaktir astīty āha sūtra-kṛt āprāyaṇāt tatrāpi hi dṛṣṭam iti (vs 4.1.12) āprāyaṇād āmokṣāt tatrāpi ca mokse bhaktir anuvartate iti śrutau dṛṣṭam iti sūtrārthaḥ  bhaktyā vinaṣṭāvidyānāṃ bhaktyāḥ svādo vivardhate sitayā naṣṭa-pittānāṃ sitāsvādavad iti rahasya-vidaḥ  itthaṃ ca sa-niṣṭhānāṃ sādhana-sādhya-paddhatir uktā", "category": "Epic, Mahabharata", "book": "Bhagavad Gita", "position": "Chapter 18, Verse 55"}
{"quote": "sarvakarmāṇy api sadā kurvāṇo madvyapāśrayaḥ  matprasādād avāpnoti śāśvataṃ padam avyayam", "category": "Epic, Mahabharata", "book": "Bhagavad Gita", "position": "Chapter 18, Verse 56"}
{"quote": "śrīdhara: sva-karmabhiḥ parameśvarārādhanād uktaṃ mokṣa-prakāram upasaṃharati sarva-karmāṇīti  sarvāṇi nityāni naimittikāni ca karmāṇi purvokta-krameṇa sarvadā kurvāṇaḥ mad-vyapāśrayaḥ aham eva vyāpāśrayaḥ āśrayaṇīyo na tu svargādi-phalaṃ yasya sa mat-prasādād śāśvatam anādi sarvotkṛṣṭaṃ padam prāpnoti", "category": "Epic, Mahabharata", "book": "Bhagavad Gita", "position": "Chapter 18, Verse 56"}
{"quote": "nanu jñānī khalv anekair janmabhir aneka-tapa-ādi-kleśaiḥ sarva-viṣayendriyoparāmeṇaiva naiṣkarmye saty eva yat sāyujyaṃ prāpnoti  tasya te nityaṃ dhāma sakarmakatve sakāmakatve 'pi tvad-āśrayaṇa-mātreṇaiva kathaṃ prāpnoti  tatrāha mat-prasādād iti mat-prasādasyātarkyam eva prabhāvatvaṃ jānīhīti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 56"}
{"quote": "baladeva: atha pariniṣṭhitānām āha sarveti sārdha-dvayābhyām  mad-vyapāśrayo mad-ekāntī sarvāṇi sva-vihitāni karmāṇi yathā-yogaṃ kurvāṇaḥ  api-śabdād gauṇa-kāle mad-ekāntinas tasya mukhya-kālābhāvāt  evam āha sūtrakāraḥ - sarvathāpi tatra vobhaya-liṅgāt (vs 3.4.34) iti  īdṛśaḥ sa mat-prasādān mad-atyanugrahāt śāśvataṃ nityam avyayam apariṇāmi-jñānānandātmakaṃ padaṃ param-vyomākhyam avāpnoti labhate", "category": "Epic, Mahabharata", "book": "Bhagavad Gita", "position": "Chapter 18, Verse 56"}
{"quote": "cetasā sarvakarmāṇi mayi saṃnyasya matparaḥ  buddhiyogam upāśritya maccittaḥ satataṃ bhava", "category": "Epic, Mahabharata", "book": "Bhagavad Gita", "position": "Chapter 18, Verse 57"}
{"quote": "śrīdhara: yasmād evaṃ tasmāt cetaseti  sarvāṇi karmāṇi  cetasā mayi saṃnyasya samarpya mat-paraḥ aham eva paraḥ prāpyaḥ puruṣārtho yasya sa vyavasāyātmikayā buddhyā yogam upāśritya satataṃ karmānuṣṭhāna-kāle 'pi brahmārpaṇaṃ brahma-havir iti (gītā 4.24) nyāyena mayy eva cittaṃ yasya tathābhūto bhava", "category": "Epic, Mahabharata", "book": "Bhagavad Gita", "position": "Chapter 18, Verse 57"}
{"quote": "yat karoṣi yad aśnāsi yaj juhoṣi dadāsi yat  yat tapasyasi kaunteya tat kuruṣva mad-arpaṇam  iti  (gītā 9.27) buddhi-yogaṃ vyavasāyātmikayā buddhyā yogaṃ satataṃ mac-cittaḥ karmānuṣṭhāna-kāle 'nyadāpi māṃ smaran bhava  baladeva: tādṛśatvād eva tvaṃ sarvāṇi sva-vihitāni karmāṇi kartṛtvābhimānādi-śūnyenacetasā svāmini mayi sannyasyārpayitvā mat-paro mad-eka-puruṣārtho mām eva buddhi-yogam upāśritya satataṃ karmānuṣṭhāna-kāle mac-citto bhava  etac ca tvāṃ prati prāg apy uktaṃ yat karoṣīty ādinā arpayitvaiva karmāṇi kuru, na tu kṛtvārpayeti", "category": "Epic, Mahabharata", "book": "Bhagavad Gita", "position": "Chapter 18, Verse 57"}
{"quote": "maccittaḥ sarvadurgāṇi matprasādat tariṣyasi  atha cet tvam ahaṃkārān na śroṣyasi vinaṅkṣyasi", "category": "Epic, Mahabharata", "book": "Bhagavad Gita", "position": "Chapter 18, Verse 58"}
{"quote": "śrīdhara: tato yad bhaviṣyati tac chṛṇu - mac-citta iti  mac-cittaḥ san mat-prasādāt sarvāṇy api durgāṇi dustarāṇi sāṃsārika-duḥkhāni tariṣyasi  vipakṣe doṣam āha -- atha cet yadi punas tvam ahaṃkārān jñātṛtvābhimānāt mad uktam evaṃ na śroṣyasi tarhi vinaṅkṣyasi puruṣārthād bhraṣṭo bhaviṣyasi  viśvanātha : tataḥ kim ata āha mac-citta iti  baladeva : evaṃ mac-cittas tvaṃ mat-prasādād eva sarvāṇi durgāṇi dustarāṇi saṃsāra-duḥkhāni tariṣyasi  tatra te na cintā  tāny ahaṃ bhakta-bandhur apaneṣyami dāsyāmi cātmānam iti pariniṣṭhitānāṃ sādhana-sādhya-paddhatir uktā  atha ced ahaṅkārāt kṛtyākṛtya-viṣayaka-jñānābhimānāt tvaṃ mad-uktaṃ na śroṣyasi tarhi vinaṅkṣyasi svārthāt vibhraṣṭo bhaviṣyasi  na hi kaścit prāṇināṃ kṛtyākṛtyor vijñātā praśāstā vā matto 'nyo vartate", "category": "Epic, Mahabharata", "book": "Bhagavad Gita", "position": "Chapter 18, Verse 58"}
{"quote": "yad ahaṃkāram āśritya na yotsya iti manyase  mithyaiṣa vyavasāyas te prakṛtis tvāṃ niyokṣyati", "category": "Epic, Mahabharata", "book": "Bhagavad Gita", "position": "Chapter 18, Verse 59"}
{"quote": "śrīdhara: kāmaṃ vinaṅkṣyasi na tu bandhubhir yuddhaṃ kariṣyāmīti cet tatrāha yad ahaṃkāram iti  mad-uktam anādṛtya kevalam ahaṅkāram avalambya yuddhaṃ na kariṣyāmīti yan manyase tvam adhyavasyasi eṣa tava vyavasāyo mithyaiva asvatantratvāt tava  tad evāha prakṛtis tvāṃ rajo-guṇa-rūpeṇa pariṇatā satī niyokṣyati pravartayiṣyatīti", "category": "Epic, Mahabharata", "book": "Bhagavad Gita", "position": "Chapter 18, Verse 59"}
{"quote": "viśvanātha: nanu kṣatriyasya mama[*endnote] yuddham eva paro dharmas tatra bandhu-vadha-pāpād bhīta eva pravartituṃ necchāmīti tatra sa-tarjanam āha yad aham iti  prakṛtiḥ svabhāvaḥ  adhunā tvaṃ mad-vacanaṃ na mānayasi, yadā tu mahāvīrasya tava svābhāviko yuddhotsāho durvāra evodbhaviṣyati tadā yudhyamānaḥ svayam eva bhīṣmādīn gurūn haniṣyan mayā hasiṣyasa iti bhāvaḥ  baladeva: yadyapi kṣatriyasya yuddham eva dharmas tathāpi guru-viprādi-vadha-hetukāt pāpād bhītasya me na tatra pravṛttir iti kṛtyākṛtya-vijñātṛtvābhimānam ahaṅkāram āśritya nāhaṃ yotsye iti yadi tvaṃ manyase, tarhi tavaiṣa vyavasāyo niścayo mithyā niṣphalo bhāvī, prakṛtir man-māyā rajo-guṇātmanā pariṇatā mad-vākyāvahelinaṃ tvāṃ gurv-ādi-vadhe nimitte yuddhe niyokṣyati pravartayiṣyaty eva  bhg 18.60", "category": "Epic, Mahabharata", "book": "Bhagavad Gita", "position": "Chapter 18, Verse 59"}
{"quote": "svabhāvajena kaunteya nibaddhaḥ svena karmaṇā  kartuṃ necchasi yan mohāt kariṣyasy avaśopi tat", "category": "Epic, Mahabharata", "book": "Bhagavad Gita", "position": "Chapter 18, Verse 60"}
{"quote": "śrīdhara: kiṃ ca svabhāvajeneti  svabhāvaḥ kṣatriyatva-hetuḥ pūrva-janma-saṃskāras tasmāj jātena svīyena karmaṇā śauryādinā pūrvoktena nibaddhaḥ yantritas tvaṃ mohāt yat karma yuddha-lakṣaṇaṃ kartuṃ necchasi avaśaḥ san tat karma kariṣyasy eva  viśvanātha: uktam evārthaṃ vivṛṇoti svabhāvaḥ kṣatriyatve hetuḥ pūrva-saṃskāras tasmāj jātena svīyena karmaṇā nibaddho yantritaḥ  baladeva: uktam upapādayati svabhāveti  yadi tvaṃ mohād ajñānān mad-uktam api yuddhaṃ kartuṃ necchasi, tadā svabhāvajena svena karmaṇā śauryeṇa man-māyodbhāsitena nibaddho 'vaśas tat kariṣyasi", "category": "Epic, Mahabharata", "book": "Bhagavad Gita", "position": "Chapter 18, Verse 60"}
{"quote": "īśvaraḥ sarvabhūtānāṃ hṛddeśerjuna tiṣṭhati  bhrāmayan sarvabhūtāni yantrārūḍhāni māyayā", "category": "Epic, Mahabharata", "book": "Bhagavad Gita", "position": "Chapter 18, Verse 61"}
{"quote": "antaryāmi-brāhmaṇaṃ[*endnote] ca -- ya ātmani tiṣṭhan ātmānam antaro yamayati yam ātmā na veda yasya ātmā śarīram eva te ātmāntaryāmy amṛtaḥ  ity ādi  viśvanātha: śloka-dvayena svabhāva-vādināṃ matam uktvā sva-matam āha īśvaro nārāyaṇaḥ sarvāntaryāmī  yaḥ pṛthivyāṃ tiṣṭhan pṛthivyā antaro, yaṃ pṛthivī na veda, yasya pṛthivī śarīraṃ, yaḥ pṛthivīm antaro yamayati (bau 3.6.3) iti  yac ca kiñcij jagaty asmin[*endnote] dṛśyate śrūyate 'pi vā  antar-bahiś ca tat sarvaṃ vyāpya nārāyaṇaḥ sthitaḥ  (mahānārāyaṇa upaniṣad 13.5)", "category": "Epic, Mahabharata", "book": "Bhagavad Gita", "position": "Chapter 18, Verse 61"}
{"quote": "ity ādi śruti-pratipādita īśvaro 'ntaryāmī hṛdi tiṣṭhati  kiṃ kurvan? sarvāṇi bhūtāni māyayā nija-śaktyā bhrāmayan bhramayan[*endnote] tat-tat-karmāṇi pravartayan, yathā sūtra-sañcārādi-yantram ārūḍhāni kṛtrimāṇi pāñcālikā-rūpāṇi sarva-bhūtāni māyā vibhramayati tadvad ity arthaḥ  yad vā yantrārūḍhāni śarīrārūḍhān sarva-jīvān ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 61"}
{"quote": "baladeva: vijñātṛtvābhimānam ivālakṣyārjunam atyājyatvād vidhānterṇopadiśati īśvara iti dvābhyām  he arjuna tvaṃ cet svaṃ vijṇaṃ manyase, tarhy antaryāmi-brāhmaṇāt tvayā jñāto ya īśvaraḥ sarva-bhūtānāṃ brahmādi-sthāvarāntānāṃ hṛddeśe tiṣṭhati māyayā sva-śaktyā tāni bhrāmayan san  sarva-bhūtāni viśinaṣṭi yantreti  yat karmānuguṇaṃ māyā-nirmitaṃ dehendriya-prāṇa-lakṣaṇaṃ yantraṃ tad-ārūḍhāni  rūpakeṇopamātra vyajyate - yathā sūtra-dhāro dāru-yantrārūḍhāni kṛtrimāṇi bhūtāni bhrāmayati tadvat", "category": "Epic, Mahabharata", "book": "Bhagavad Gita", "position": "Chapter 18, Verse 61"}
{"quote": "tam eva śaraṇaṃ gaccha sarvabhāvena bhārata  tatprasādāt parāṃ śāntiṃ sthānaṃ prāpsyasi śāśvatam", "category": "Epic, Mahabharata", "book": "Bhagavad Gita", "position": "Chapter 18, Verse 62"}
{"quote": "śrīdhara: tam iti  yasmād evaṃ sarve jīvāḥ parameśvara-paratantrāḥ tasmād ahaṅkāraṃ parityajya sarva-bhāvena sarvātmanā tam īśvaram eva śaraṇaṃ gaccha  tataś ca tasyaiva prasādāt parāṃ uttamāṃ śāntiṃ sthānaṃ ca pārameśvaraṃ śāśvataṃ nityaṃ prāpsyasi", "category": "Epic, Mahabharata", "book": "Bhagavad Gita", "position": "Chapter 18, Verse 62"}
{"quote": "naivopayanty apacitiṃ kavayas taveśa brahmayusāpi kṛtam ṛddha-mudaḥ smarantaḥ  yo 'ntar-bahis tanu-bhṛtām aśubhaṃ vidhunvan ācārya-caittya-vapuṣā sva-gatiṃ vyanakti  (bhp 11.29.6) iti", "category": "Epic, Mahabharata", "book": "Bhagavad Gita", "position": "Chapter 18, Verse 62"}
{"quote": "baladeva: tarhi tam eveśvaraṃ sarva-bhāvena kāyādi-vyāpāreṇa śaraṇaṃ gaccha  tataḥ kim iti cet tatrāha tad iti  parāṃ śāntiṃ nikhila-kleśa-viśleṣa-lakṣaṇāṃ  śāśvataṃ nityaṃ sthānaṃ ca, tad viṣṇoḥ paramaṃ padam ity ādi śruti-gītaṃ tad dhāma prāpsyasi  sa ceśvaro 'ham eva tvat-sakhaḥ sarvasya cāhaṃ hṛdi sanniviṣṭaḥ ity (gītā 15.15) ādi mat-pūrvokter deva-rṣy-ādi-sammati-grāhiṇā tvayāpi paraṃ brahma paraṃ dhāma (gītā 10.12) ity-ādinā svīkṛtatvāc ca  viśva-rūpa-darśane pratyakṣitatvāc ca  tasmān mad-upadeśe tiṣṭheti", "category": "Epic, Mahabharata", "book": "Bhagavad Gita", "position": "Chapter 18, Verse 62"}
{"quote": "iti te jñānam ākhyātaṃ guhyād guhyataraṃ mayā  vimṛśyaitad aśeṣeṇa yathecchasi tathā kuru", "category": "Epic, Mahabharata", "book": "Bhagavad Gita", "position": "Chapter 18, Verse 63"}
{"quote": "śrīdhara: sarva-gītārtham upasaṃharann āha itīti  ity anena prakāreṇa te tubhyaṃ sarvajñena parama-kāruṇikena mayā jñānam ākhyātam upadiṣṭam  kathambhūtam  guhyād gopyād rahasya-mantra-yogādi-jñānād api guhyataraṃ  etan mayopadiṣṭaṃ gītā-śāstram aśeṣato paryālocya paścād yathecchasi tathā kuru  etasmin paryālocite sati tava moho nivartiṣyata iti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 63"}
{"quote": "viśvanātha: sarva-gītārtham upasaṃharati itīti  karma-yogasyāṣṭāṅga-yogasya jñāna-yogasya ca jñānaṃ jñāyate 'neneti jñānaṃ jñāna-śāstraṃ guhyād guhyataram ity atirahasyatvāt kair api vaśiṣṭa-bādarāyaṇa-nāradādyair api sva-sva-kṛta-śāstreṇāprakāśitam[*endnote]  yad vā, teṣāṃ sārvajñyam āpekṣikaṃ mama tu ātyantikam ity atas te tu etad atiguhyatvān na jānanti  mayāpi atiguhyatvād eva te sarvathaiva naitad upadiṣṭā iti bhāvaḥ  etad aśeṣeṇa niḥśeṣataḥ eva vimṛśya, yathā yena prakāreṇa svābhirucitaṃ, yat[*endnote] kartum icchasi tathā tat kuru, ity antyaṃ jñāna-ṣaṭkaṃ sampūrṇam  ṣaṭka-trikam idaṃ sarva-vidyā-śiro-ratnaṃ śrī-gītā-śāstraṃ mahānarghya-rahasyatama-bhakti-sampuṭaṃ bhavati  prathamaṃ karma-ṣaṭkaṃ yasyādhāra-pidhānaṃ kānakaṃ bhavati  antyaṃ jñāna-ṣaṭkaṃ yasyottara-pidhānaṃ maṇi-jaṭitaṃ kānakaṃ bhavati  tayor madhyavarti-ṣaṭka-gatā bhaktis trijagad-anarghyā śrī-kṛṣṇa-vaśīkāriṇī mahāmaṇi-matallikā virājate, yasyāḥ paricārikā tad-uttara-pidhānārdha-gatā man-manā bhava ity ādi padya-dvayī catuḥ-ṣaṣṭhy-akṣarā śuddhā bhavatīti budhyate", "category": "Epic, Mahabharata", "book": "Bhagavad Gita", "position": "Chapter 18, Verse 63"}
{"quote": "baladeva: śāstram upasaṃharann āha itīti  iti pūrvokta-prakārakaṃ jñānaṃ gītā-śāstram jñāyante karma-bhakti-jñānāny anena iti nirukteḥ  tan-mayā te tubhyam ākhyātaṃ samproktam  guhyād rahasya-mantrādi-śāstrād guhyataram iti gopyam  etac chāstra-śeṣeṇa sāmastyena vimṛśya paścād yathecchasi tathā kuru  etasmin paryālocite tava moha-vināśo mad-vacasi sthitiś ca bhaviṣyatīti", "category": "Epic, Mahabharata", "book": "Bhagavad Gita", "position": "Chapter 18, Verse 63"}
{"quote": "sarvaguhyatamaṃ bhūyaḥ śṛṇu me paramaṃ vacaḥ  iṣṭosi me dṛḍham iti tato vakṣyāmi te hitam", "category": "Epic, Mahabharata", "book": "Bhagavad Gita", "position": "Chapter 18, Verse 64"}
{"quote": "śrīdhara: ati-gambhīraṃ gītā-śāstram aśeṣataḥ paryālocayitum aśaknuvataḥ kṛpayā svayam eva tasya sāraṃ saṅgṛhya kathayati sarva-guhyatamam iti tribhiḥ  sarvebhyo 'pu guhyebhyo guhyatamaṃ me vacas tatra tatroktam api bhūyaḥ punar api vakṣyamaṇaṃ śṛṇu  punaḥ punaḥ kathane hetum āha dṛḍham atyantaṃ me mama tvam iṣṭaḥ priyo 'sīti matvā tata eva hetos te hitaṃ vakṣyāmi  yad vā tvaṃ mameṣṭo 'si mayā vakṣyamāṇaṃ ca dṛḍhaṃ sarva-pramāṇopetam iti niścitya tatas te vakṣyāmīty arthaḥ  dṛḍha-matir iti kecit paṭhanti", "category": "Epic, Mahabharata", "book": "Bhagavad Gita", "position": "Chapter 18, Verse 64"}
{"quote": "yat tad eva paramaṃ sarva-śāstrārtha-sārasya gītā-śāstrasyāpi sāraṃ guhyatamam iti nātaḥ paraṃ kiñcana guhyam asti kvacit kutaścit katham api akhaṇḍam iti bhāvaḥ  punaḥ kathane hetum āha  iṣṭo 'si me dṛḍham atiśayena eva priyo me sakhā bhavasīti tata eva hetor hitaṃ te iti sakhāyaṃ vinātirahasyaṃ na kam api kaścid api brūta iti bhāvaḥ  dṛḍha-matir iti ca pāṭhaḥ", "category": "Epic, Mahabharata", "book": "Bhagavad Gita", "position": "Chapter 18, Verse 64"}
{"quote": "baladeva: atha nirapekṣāṇāṃ sādhana-sādhya-paddhatim upadeksyann ādau tāṃ stauti sarveti  sarveṣu guhyeṣu madhye 'tiśayitaṃ guhyam iti sarva-guhyatamam  bhūya iti rāja-vidyādhyāye man-manā bhava ity ādinā pūrvam api mamātipriyatvād ante punar ucyamānaṃ śṛṇu paramaṃ sarva-sārasyāpi gītā-śāstrasya sārabhūtam  punaḥ kathanena hetuḥ iṣṭo 'sīti  tvaṃ mameṣṭaḥ priyatamo 'si  mad-vākyaṃ dṛḍhaṃ nikhila-pramāṇopetam iti niścinoṣy atas te hitaṃ vakṣyāmi  tathāpy etad evānuṣṭheyam iti bhāvaḥ  __________________________________________________________", "category": "Epic, Mahabharata", "book": "Bhagavad Gita", "position": "Chapter 18, Verse 64"}
{"quote": "manmanā bhava madbhakto madyājī māṃ namaskuru  mām evaiṣyasi satyaṃ te pratijāne priyosi me", "category": "Epic, Mahabharata", "book": "Bhagavad Gita", "position": "Chapter 18, Verse 65"}
{"quote": "śrīdhara: tad evam āha man-manā iti  man-manā mac-citto bhava  mad-bhakto mad-bhajana-śīlo bhava  mad-yājī mad-yajana-śīlo bhava  mām eva namaskuru evaṃ vartamānas tvaṃ mat-prasādāt labdha-jñānena mām evaiṣyasi prāpsyasi  atra ca saṃśayaṃ mā kārṣīḥ  tvaṃ hi me priyo 'si  atha satyaṃ yathā bhavaty evaṃ tubhyam ahaṃ pratijāne pratijñāṃ karomi", "category": "Epic, Mahabharata", "book": "Bhagavad Gita", "position": "Chapter 18, Verse 65"}
{"quote": "nanu māthura-deśodbhūtā lokāḥ prativākyam eva śapathaṃ kurvanti satyaṃ tarhi pratijāne pratijñāṃ kṛtvā bravīmi  tvaṃ me priyo 'si nahi priyaṃ ko 'pi vañcayait iti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 65"}
{"quote": "nanu māthuratvāt tava śapatha-karaṇād api me na saṃśaya-vināśas tatrāha pratijāne pratijñāṃ kṛtvāham abruvam  yat tvaṃ me priyo 'si snigdha-manasā hi māthurāḥ priyaṃ na pratārayanti  kiṃ punaḥ preṣṭham iti bhāvaḥ  yasya mayy atiprītas tasmin mamāpi tathā  tad-viyogaṃ soḍhum ahaṃ na śaknomīti pūrvam eva mayoktaṃ priyo hi ityādinā  tasmān mad-vāci viśvasihi mām eva prāpsyasi", "category": "Epic, Mahabharata", "book": "Bhagavad Gita", "position": "Chapter 18, Verse 65"}
{"quote": "sarvadharmān parityajya mām ekaṃ śaraṇaṃ vraja  ahaṃ tvā sarvapāpebhyo mokṣyayiṣyāmi mā śucaḥ", "category": "Epic, Mahabharata", "book": "Bhagavad Gita", "position": "Chapter 18, Verse 66"}
{"quote": "śrīdhara: tato 'pi guhyatamam āha sarveti  mad-bhaktyaiva sarvaṃ bhaviṣyatīti dṛḍha-viśvāsena vidhi-kaiṅkaryaṃ tyaktvā mad-eka-śaraṇaṃ bhava  evaṃ vartamānaḥ karma-tyāga-nimittaṃ pāpaṃ syād iti mā śucaḥ mokṣaṃ mā kārṣīḥ  yatas tvaṃ mad-eka-śaraṇaṃ sarva-pāpebhyo 'haṃ mokṣayiṣyāmi", "category": "Epic, Mahabharata", "book": "Bhagavad Gita", "position": "Chapter 18, Verse 66"}
{"quote": "ananyāś cintayanto māṃ ye janāḥ paryupāsate  teṣāṃ nityābhiyuktānāṃ yoga-kṣemaṃ vahāmy aham  (gītā 9.22) iti  hanta etāvān bhāro mayā sva-prabhau nikṣipta ity api śokaṃ mākārṣīr bhakta-vatsalasya mama na tatrāyāsa-leśo 'pīti nātaḥ param adhikam upadeṣṭavyam astīti śāstraṃ samāptīkṛtam  baladeva: nanu yajana-praṇaty-ādis tava śuddhā bhaktiḥ prāktana-karma-rūpānanta-pāpa-malina-hṛdā puṃsā kathaḥ śakyā kartuṃ yāvat tvad-bhakti-virodhīni tāny anantāni pāpāni kṛcchrādi-prāyaścittaiḥ savihitaiś ca dharmair na vinaśyeyur iti cet tatrāha - sarveti  prāktana-pāpa-prāyaścitta-bhūtān kṛcchrādīn sa-vihitāṃś ca sarvān dharmān parityajya svarūpatas tyaktvā māṃ sarveśvaraṃ kṛṣṇaṃ nṛsiṃha-dāśarathy-ādi-rūpeṇa bahudhāvirbhūtaṃ viśuddha-bhakti-gocaraṃ santam avidyā-paryanta-sarva-kāma-vināśam ekaṃ, na tu matto 'nyaṃ śiti-kaṇṭhādiṃ śaraṇaṃ vraja prapadyasva  śaraṇyaḥ sarveśvaro 'haṃ sarva-pāpebhyo prāktana-karmabhyas tvāṃ śaraṇāgataṃ mokṣayiṣyāmīti mithaḥ-kartavyatā darśitā  tvaṃ mā śucaḥ  acirāyuṣā mayā hṛd-viśuddham icchatāticira-sādhyā duṣkarāś ca te kṛcchrādayaḥ katham anuṣṭheyā iti śokaṃ mā kārṣīr ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 66"}
{"quote": "bhakti-śāstra-vihitā haraye rocamānā pravṛttir ānukūlyam  tad-viparītaṃ tu prātikūlyam  ātma-nikṣepaḥ śaraṇye tasmin sva-bhara-nyāsaḥ  kārpaṇyam anugharṣaḥ  nikṣepaṇam akārpaṇyam iti kvacit pāṭhaḥ  tatra kārpaṇyaṃ tato 'nyasmin svadainya-prakāśaḥ  sphuṭam anyat", "category": "Epic, Mahabharata", "book": "Bhagavad Gita", "position": "Chapter 18, Verse 66"}
{"quote": "idaṃ te nātapaskāya nābhaktāya kadācana  na cāśuśrūṣave vācyaṃ na ca māṃ yobhyasūyati", "category": "Epic, Mahabharata", "book": "Bhagavad Gita", "position": "Chapter 18, Verse 67"}
{"quote": "śrīdhara: evaṃ gītārtha-tattvam upadiśya tat-sampradāya-pravartane niyamam āha idam iti  idaṃ gītārtha-tattvaṃ te tvayā atapaskāya dharmānuṣṭhāna-hīnāya na vācyam  na ca abhaktāya gurāv īśvare ca bhakti-śūnyāya kadācid api na vācyaṃ na cāśuśrūṣave paricaryām akurvate vācyam  māṃ parameśvaraṃ yo 'bhyasūyati manuṣya-dṛṣṭyā doṣāropeṇa nindati tasmai na ca vācyam", "category": "Epic, Mahabharata", "book": "Bhagavad Gita", "position": "Chapter 18, Verse 67"}
{"quote": "viśvanātha: evaṃ gītā-śāstram upadiśya sampradāya-pravartane niyamam āha idam iti  atapaskāya asaṃyatendriyāya manaś cendriyāṇāṃ ca aikāgryaṃ paramaṃ tapaḥ iti smṛteḥ  saṃyatendriye saty api abhaktāya na vācyam  saṃyatendriyatvādi-dharma-traya-vattve 'pi yo mām abhyasūyati mayi nirupādhi-pūrṇa-brahmaṇi māyā-sāvarṇya-doṣam āropayati tasmai sarvathaiva na vācyam", "category": "Epic, Mahabharata", "book": "Bhagavad Gita", "position": "Chapter 18, Verse 67"}
{"quote": "baladeva: atha svopadiṣṭaṃ gītā-śāstraṃ pātrebhyaḥ eva na tv apātrebhyo deyam iti upadiśati idam iti  idaṃ śāstraṃ te tvayātapaskāya ajitendriyāya na vācyam  tapasvine 'py abhaktāya śāstropadeṣṭari tvayi śāstra-pratipādye mayi ca sarveśa-bhakti-śūnyāya na vācyam  tapasvine 'pi bhaktāyāśuśrūṣave śrotum anicchave na vācyam  yo māṃ sarveśvaraṃ nitya-guṇa-vigraham abhyasūyati mayi māyika-guṇa-vigrahatām āropayati, tasmai tu naiva vācyam ity ato bhinnayā vibhaktyā tasya nirdeśaḥ  evam āha sūtrakāraḥ anāviṣkurvann anvayāt iti (vs 3.4.50)", "category": "Epic, Mahabharata", "book": "Bhagavad Gita", "position": "Chapter 18, Verse 67"}
{"quote": "śrīdhara: etair doṣair virahitebhyo gītā-śāstropadeṣṭuḥ phalam āha ya iti  mad-bhakteṣv abhidhāsyati mad-bhaktebhyo ya vakṣyati  sa mayi parāṃ bhaktiṃ karoti tato niḥsaṃśayaḥ san mām eva prāpnotīty arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 68"}
{"quote": "viśvanātha: etad upadeṣṭuḥ phalam āha ya iti dvābhyām  parāṃ bhaktiṃ kṛtveti prathamaṃ parama-bhakti-prāptiḥ  tato mat-prāptiḥ  etad upadeṣṭur bhavati", "category": "Epic, Mahabharata", "book": "Bhagavad Gita", "position": "Chapter 18, Verse 68"}
{"quote": "baladeva: śāstropadeṣṭuḥ phalam āha ya iti  etad upadeṣṭur ādau mat-para-bhakti-lābhas tato mat-pada-lābho bhavati", "category": "Epic, Mahabharata", "book": "Bhagavad Gita", "position": "Chapter 18, Verse 68"}
{"quote": "na ca tasmān manuṣyeṣu kaścin me priyakṛttamaḥ  bhavitā na ca me tasmād anyaḥ priyataro bhuvi", "category": "Epic, Mahabharata", "book": "Bhagavad Gita", "position": "Chapter 18, Verse 69"}
{"quote": "śrīdhara: kiṃ ca na ceti  tasmān mad-bhaktebhyo gītā-śāstra-vyākhyātuḥ sakāśād anyo manuṣyeṣu madhye kaścid api mama priya-kṛttamo 'tyantaṃ paritoṣa-kartā nāsti  na ca kālāntare bhavitā bhaviṣyati mamāpi tasmād anyaḥ priyataro 'dhunā bhuvi tāvan nāsti  na ca kālāntare 'pi bhaviṣyatīty arthaḥ  viśvanātha: tasmād upadeṣṭuḥ sakāśāt anyo 'tipriyaṅkaro 'tipriyaś ca nāsti  baladeva: na ceti  tasmād gītopadeṣṭuḥ sakāśād anyo manuṣyeṣu madhye mama priya-kṛttamaḥ paritoṣa-kartā pūrvaṃ nābhūn na ca bhaviṣyati  mama tasmād anyaḥ priyataro bhuvi nābhūn na ca bhaviṣyati", "category": "Epic, Mahabharata", "book": "Bhagavad Gita", "position": "Chapter 18, Verse 69"}
{"quote": "adhyeṣyate ca ya imaṃ dharmyaṃ saṃvādam āvayoḥ  jñānayajñena tenāham iṣṭaḥ syām iti me matiḥ", "category": "Epic, Mahabharata", "book": "Bhagavad Gita", "position": "Chapter 18, Verse 70"}
{"quote": "śrīdhara : paṭhataḥ phalam āha adhyeṣyata iti  āvayoḥ śrī-kṛṣṇārjunayor imaṃ dharmyaṃ dharmād anapetaṃ saṃvādaṃ yo 'dhyeṣyate japa-rūpeṇa paṭhiṣyati tena puṃsā sarva-yajñebhyaḥ śreṣṭhena jñāna-yajñena aham iṣṭaḥ syāṃ bhaveyam iti me matiḥ  yady apy asau gītārtham abudhyamāna eva kevalaṃ japati  tathāpi mama tac chṛṇvato mām evāsau prakāśayatīti buddhir bhavati  yathā loke yaṛcchayāpi yadā kaścit kadācit kasyacit nāma gṛhṇāti tadāsau mām evāyam āhavayatīti matvā tat-pārśvam āgacchati  tathāham apitasya sannihito bhaveyam  ataeva ajāmila-kṣatra-bandhu-pramukhānāṃ kathañcin nāmoccāraṇa-mātreṇa prasanno 'smi  tathaiva asyāpi prasanno bhaveyam iti bhāvaḥ  viśvanātha : etad adhayana-phalam āha adhyeṣyata iti  baladeva : atha śāstrādhyetuḥ phalam āha adhyeṣyate ceti  atra yo jñāna-yajño varṇitas tenāham etat-pāṭha-mātreṇaiveṣṭo 'bhyarcitaḥ syām iti me matirs tasyāhaṃ sulabha ity arthaḥ  __________________________________________________________", "category": "Epic, Mahabharata", "book": "Bhagavad Gita", "position": "Chapter 18, Verse 70"}
{"quote": "śraddhāvān anasūyaś ca śṛṇuyād api yo naraḥ  sopi muktaḥ śubhāṃl lokān prāpnuyāt puṇyakarmaṇām", "category": "Epic, Mahabharata", "book": "Bhagavad Gita", "position": "Chapter 18, Verse 71"}
{"quote": "śrīdhara : anyasya japato yo 'nyaḥ kaścit śṛṇoti tasyāpi phalam āha śraddhāvān iti  yo naraḥ śraddhā-yuktaḥ kevalaṃ śṛṇuyād api śraddhāvān api yaḥ kaścit kim artham uccair japati abaddhaḥ vā japatīti vā doṣa-dṛṣṭiṃ karoti tad-vyāvṛtty-artham āha anasūyaś cāsūya-rahito yaḥ śṛṇuyāt so 'pi sarvaiḥ pāpair muktaḥ sann aśvamedhādi-puṇya-kṛtāṃ lokān prāpnuyāt  viśvanātha : etac-chravaṇa-phalam āha śraddhāvān iti  baladeva : śrotuḥ phalam āha śraddheti  yaḥ kevalaṃ śraddhayā śṛṇoti anasūyaḥ kim artham uccair aśuddhaṃ vā paṭhatīti doṣa-dṛṣṭim akurvan so 'pi nikhilaiḥ pāpair muktaḥ puṇya-karmaṇām aśvamedhādi-yājināṃ lokān prāpnuyāt  yad vā puṇya-karmaṇāṃ bhaktimatāṃ lokān dhruva-lokādīn vaikuṇṭha-bhedān ity arthaḥ", "category": "Epic, Mahabharata", "book": "Bhagavad Gita", "position": "Chapter 18, Verse 71"}
{"quote": "kaccid etac chrutaṃ pārtha tvayaikāgreṇa cetasā  kaccid ajñānasaṃmohaḥ pranaṣṭas te dhanaṃjaya", "category": "Epic, Mahabharata", "book": "Bhagavad Gita", "position": "Chapter 18, Verse 72"}
{"quote": "śrīdhara : samyag bodhānupapattau punar upadekṣyāmīty āśayenāha kaccid iti  kaccid it praśnārthaḥ  kaccid ajñāna-saṃmohas tattvājñāna-kṛto viparyayaḥ  spaṣṭam anyat 72  viśvanātha : samyag bodhānupapattau punar upadekṣyāmīty āśayenāha kaccid iti  baladeva : evaṃ śāstraṃ tad-vācanādi-māhātmyaṃ coktam  atha śāstrārthāvadhāna-tad-anubhavo pṛcchati kaccid iti  praśnārthe 'vyayam  samyag-anubhavānudaye punar apy etad upadekṣyāmīti bhāvaḥ", "category": "Epic, Mahabharata", "book": "Bhagavad Gita", "position": "Chapter 18, Verse 72"}
{"quote": "arjuna uvāca naṣṭo mohaḥ smṛtir labdhā tvatprasādān mayācyuta  sthitosmi gatasaṃdehaḥ kariṣye vacanaṃ tava", "category": "Epic, Mahabharata", "book": "Bhagavad Gita", "position": "Chapter 18, Verse 73"}
{"quote": "śrīdhara : kṛtārthaḥ sann arjuna uvāca naṣṭa iti  ātma-viṣaye moho naṣṭaḥ yato 'yam aham asmīti svarūpānusandhāna-rūpā smṛtis tvat-prasādān mayā labdhā  ataḥ sthito 'smi yuddhāyotthito 'smi, gataḥ dharma-viṣayaḥ sandeho yasya so 'haṃ tava ājñāṃ kariṣye iti", "category": "Epic, Mahabharata", "book": "Bhagavad Gita", "position": "Chapter 18, Verse 73"}
{"quote": "viśvanātha : kim ataḥ paraṃ pṛcchāmy ahaṃ tu sarva-dharmān parityajya tvāṃ śaraṇaṃ gato niścinta eva tvayi viśrambhavān asmīty āha naṣṭa iti  kariṣya ity ataḥ paraṃ śaraṇasya tavājñāyāṃ sthitir eva śaraṇāpannasya mama dharmaḥ  na tu svāśrama-dharmo na tu jñāna-yogādaraḥ  te tv adyārabhya tyaktvā eva  tataś ca bhoḥ priyasakha arjuna mama bhū-bhāra-haraṇe kiñcid avaśiṣṭaṃ kṛtyam asti  tat tu tad-dvāraiva cikīrṣāmīti bhagavatokte gati gāṇḍīva-pāṇir arjuno yoddhum udatiṣṭhād iti", "category": "Epic, Mahabharata", "book": "Bhagavad Gita", "position": "Chapter 18, Verse 73"}
{"quote": "baladeva : evaṃ pṛṣṭaḥ pārthaḥ śāstrānubhavaṃ phala-dvāreṇāha naṣṭa iti  moho viparīta-jñāna-lakṣaṇaḥ mama naṣṭas tvat-prasādād eva smṛtiś ca yathāvasthita-vastu-niṣṭhayā mayā labdhā  ahaṃ gata-sandehaś chinna-saṃśayaḥ sthito 'dhunāsmi  tava vacanaṃ kariṣye  etad uktaṃ bhavati - deva-mānavādayo nikhilāḥ prāṇinaḥ sarve sva-sva-karmasu svatantrā dehābhimānino māna-vairarcitā devās tebhyo 'bhīṣṭa-pradāḥ  yas tv īśvaraḥ ko 'py asti  sa hi nirguṇo nirākṛtir udāsīnas tat-sannidhānāt prakṛtir jagad-dhetur ity evaṃ viparīta-jñāna-lakṣaṇo yo mohaḥ pūrvaṃ mamābhūt  sa tvad-upalabdhād upadeśād vinaṣṭaḥ  parākhya-svarūpa-śaktimān vijñānānanda-mūrtiḥ sārvajñya-sārvaiśvarya-satya-saṅkalpādi-guṇa-ratnākaro bhakta-suhṛt sarveśvaraḥ prakṛti-jīva-kālākhya-śaktibhiḥ saṅkalpa-mātreṇa jīva-karmānuguṇo vicitra-sarga-kṛt sva-bhaktebhyaḥ sva-paryanta-sarva-prado 'kiñcana-bhakta-vittaḥ  sa ca tvam eva mat-sakho vasudeva-sūnur iti tāttvikaṃ jñānaṃ mamābhūt  ataḥ paraṃ tvām ahaṃ prapannaḥ sthito 'smi  tvaṃ māṃ kadācid api na tyakṣyasīti sandehaś ca me chinnaḥ  atha bhūbhāra-haraṇaṃ sva-prayojanaṃ cet prapannena mayā cikīrṣitaṃ tarhi tad-vacanaṃ tava kariṣyāmīty arjuno dhanuḥ-pāṇir udatiṣṭhad iti  __________________________________________________________", "category": "Epic, Mahabharata", "book": "Bhagavad Gita", "position": "Chapter 18, Verse 73"}
{"quote": "sañjaya uvāca ity ahaṃ vāsudevasya pārthasya ca mahātmanaḥ  saṃvādam imam aśrauṣam adbhutaṃ romaharṣaṇam", "category": "Epic, Mahabharata", "book": "Bhagavad Gita", "position": "Chapter 18, Verse 74"}
{"quote": "śrīdhara : tad evaṃ dhṛtarāṣṭraṃ prati śrī-kṛṣṇārjuna-saṃvādaṃ kathayitvā prastutāṃ kathām anusandadhānaḥ sañjaya uvāca itīti  lomaharṣaṇaṃ lomāñca-karaṃ saṃvādam aśrauṣaṃ śrutavān ahaṃ  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 18, Verse 74"}
{"quote": "iti sārārtha-varṣiṇyāṃ harṣiṇyāṃ bhakta-cetasām  gītāsv aṣṭādaśo 'dhyāyaḥ saṅgataḥ saṅgataḥ satām  iti śrīla-viśvanātha-cakravarti-ṭhakkura-kṛtā sārārthavarṣiṇī ṭīkā samāptā 74-78 baladeva : samāptaḥ śāstrārthaḥ  atha kathā-sambandham anusandadhānaḥ sañjayo dhṛtarāṣṭram uvāca ity aham iti  adbhutaṃ cetaso vimaya-karaṃ lokeṣv asambhāvyamānatvāt  romaharṣaṇam dehe pulaka-janakam", "category": "Epic, Mahabharata", "book": "Bhagavad Gita", "position": "Chapter 18, Verse 74"}
{"quote": "vyāsaprasādāc chrutavān etad guhyam ahaṃ param  yogaṃ yogeśvarāt kṛṣṇāt sākṣāt kathayataḥ svayam", "category": "Epic, Mahabharata", "book": "Bhagavad Gita", "position": "Chapter 18, Verse 75"}
{"quote": "śrīdhara : ātmanas tac-chravaṇe sambhāvanām āha vyāsa-prasādād iti  bhagavatā vyāsena divyaṃ cakṣuḥ śrotrādi machyaṃ dattam ato vyāsasya prasādāt etat ahaṃ śrutavān asmi  kiṃ tad ity apekṣāyām āha paraṃ yogaṃ  paratvaṃ āviṣkaroti yogeśvarāt śrī-kṛṣṇāt svayam eva sākṣāt kathayataḥ śrutavān iti", "category": "Epic, Mahabharata", "book": "Bhagavad Gita", "position": "Chapter 18, Verse 75"}
{"quote": "baladeva : vyavahita-tat-saṃvāda-śravaṇe sva-yogyatām āha vyāseti  vyāsa-prasādāt tad-datta-divya-cakṣuḥ-śrotrādi-lābha-rūpād etad guhyaṃ śrutavān  kim etad ity āha param yogam iti  karma-yogaṃ jñāna-yogaṃ bhakti-yogaṃ cety arthaḥ  paratvaṃ sampādayati yogeśvarād iti  deva-mānavādi-nikhila-prāṇināṃ svabhāvya-sambandho yogaḥ  teṣām adhīśān niyantuḥ svayaṃ-rūpāt kṛṣṇāt sva-mukhenaiva, na tu paramparayā kathayataḥ  śrutavān asmīti sva-bhāgyaṃ ślāghyate", "category": "Epic, Mahabharata", "book": "Bhagavad Gita", "position": "Chapter 18, Verse 75"}
{"quote": "rājan saṃsmṛtya saṃsmṛtya saṃvādam imam adbhutam  keśavārjunayoḥ puṇyaṃ hṛṣyāmi ca muhur muhuḥ", "category": "Epic, Mahabharata", "book": "Bhagavad Gita", "position": "Chapter 18, Verse 76"}
{"quote": "śrīdhara : kiṃ ca rājann iti  hṛṣyāmi romāñcito bhavāmi harṣaṃ prāpnomīti vā  spaṣṭam anyat", "category": "Epic, Mahabharata", "book": "Bhagavad Gita", "position": "Chapter 18, Verse 76"}
{"quote": "baladeva : rājan dhṛtarāṣṭra puṇyaṃ śrotur avidyā-paryanta-sarva-doṣa-haram  muhur muhuḥ prati-kṣaṇaṃ hṛṣyāmi romāñcito 'smi", "category": "Epic, Mahabharata", "book": "Bhagavad Gita", "position": "Chapter 18, Verse 76"}
{"quote": "tac ca saṃsmṛtya saṃsmṛtya rūpam atyadbhutaṃ hareḥ  vismayo me mahān rājan hṛṣyāmi ca punaḥ punaḥ", "category": "Epic, Mahabharata", "book": "Bhagavad Gita", "position": "Chapter 18, Verse 77"}
{"quote": "śrīdhara : kiṃ ca tac ceti  viśva-rūpaṃ niridiśati  spaṣṭam anyat  baladeva : tac ca viśva-rūpaṃ yad arjunāyopadiṣṭam  bhg 18.78", "category": "Epic, Mahabharata", "book": "Bhagavad Gita", "position": "Chapter 18, Verse 77"}
{"quote": "yatra yogeśvaraḥ kṛṣṇo yatra pārtho dhanurdharaḥ  tatra śrīr vijayo bhūtir dhruvā nītir matir mama", "category": "Epic, Mahabharata", "book": "Bhagavad Gita", "position": "Chapter 18, Verse 78"}
{"quote": "sva-prāgalbhya-balād vilobhya bhagavad-gītāṃ tad-antar-gatam tattvaṃ prepsur upaiti kiṃ guru-kṛpā-pīyūṣa-dṛṣṭiṃ vinā  ambu svāñjalinā nirasya jaladher āditsur antarmaṇī nāvarteṣu na kiṃ nimajjati janaḥ sat-karṇa-dhāraṃ vinā  iti śrī-śrīdhara-svāmi-kṛtāyāṃ śrīmad-bhagavad-gītā-ṭīkāyāṃ subodhinyāṃ paramārtha-nirṇayo nāma aṣṭādaśo 'dhyāyaḥ  baladeva: evaṃ ca sati sva-putra-vijayādi-spṛhāṃ parityajety āha yatreti  yatra yogeśvaraḥ pūrvaṃ vyākhyātaḥ sva-saṅkalpāyatta-svetara-sarva-prāṇi-svarūpa-sthiti-pravṛttikaḥ kṛṣṇo vasudeva-sūnuḥ sārathya-paryanta-sāhāyya-kāritayā vartate  yatra pārthas tvat-pitṛ-svasṛ-putro narāvatāraḥ kṛṣṇaikāntī dhanurdharo 'cchedya-gāṇḍīva-pāṇir vartate  tatraiva śrī-kṛṣṇārjunādhiṣṭhite yudhiṣṭhira-pakṣe śrī-rāja-lakṣmīḥ vijayaḥ śatru-paribhava-hetukaḥ paramotkarṣaḥ  bhūtir uttarottarā rāja-lakṣmī-vivṛddhiḥ  nītir nyāya-pravṛttir dhruvā sthireti sarvatra sambadhyate  yat tu yuddha-param etac chāstram iti śaṅkyate  tan na - man-manā bhava mad-bhakta ity ādeḥ, sarva-dharmān parityajya ity ādeś copadeśas tasmāc catūrṇāṃ varṇānām āśramāṇāṃ ca dharmā hṛd-viśuddhi-hetutayā loka-saṅgrahārthatayā ceha nirūpitā ity eva suṣṭhu", "category": "Epic, Mahabharata", "book": "Bhagavad Gita", "position": "Chapter 18, Verse 78"}
